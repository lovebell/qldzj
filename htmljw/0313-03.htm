<!DOCTYPE HTML PUBLIC"-//W3C//DTD HTML 4.0 Transitional//EN">
<html><head><title>第0313-03部～不空罥索神变真言经三十卷（第二十一卷～第三十卷）</title>
<meta http-equiv="Content-Type" content="text/html; charset=utf-8" />
<meta content="Microsoft FrontPage 4.0" name="GENERATOR">
<meta name="ProgId" content="FrontPage.Editor.Document">
<meta name="viewport" content="width=device-width, initial-scale=1" />
<link href="../class/jw.css" rel="stylesheet" type="text/css">
<SCRIPT type=text/javaScript>
function doZoom(size){
document.getElementById('zoom').style.fontSize=size+'px'}
</SCRIPT>
</head>
<body>
<span id="zoom">

<a name="MENU-top"></a>

<div class="top-bt">
<div class="top-left">大乘五大部外重译经·第0313部</div>
<div class="top-center">不空罥索神变真言经三十卷（第二十一卷～第三十卷）</div>
<div class="top-right">唐天竺三藏法师菩提流志奉诏译</div></div>
<div class=top-bm>
<div class=bm-bt><div class=bm-jbt>· 经名 · 卷数 · 跋序</li></div><div class=bm-jbt-left><div class=bm-jbtbm>· 品名 · 品数 · 译作者</li></div>
<div class=bm-zt>字体：<A href="javascript:doZoom(18)">大</A> <A href="javascript:doZoom(16)">中</A> <A href="javascript:doZoom(15)">小</A></div></div></div>
<div class=bm-bt><div class=bm-jbt><a href="0313-03.htm#j0313-03-1">不空罥索神变真言经卷第二十一</a></div><div class=bm-jbt-left>
<div class=bm-jbtbm><a href="0313-03.htm#j0313-03-2">如意阿伽陀药品第四十五</a></div>
<div class=bm-jbtbm><a href="0313-03.htm#j0313-03-3">无垢光神通解脱坛三昧耶像品第四十六之一</a></div>
</div></div><div class=bm-bt><div class=bm-jbt><a href="0313-03.htm#j0313-03-4">不空罥索神变真言经卷第二十二</a></div><div class=bm-jbt-left>
<div class=bm-jbtbm><a href="0313-03.htm#j0313-03-5">无垢光神通解脱坛三昧耶像品第四十六之二</a></div>
<div class=bm-jbtbm><a href="0313-03.htm#j0313-03-6">大奋怒王品第四十七</a></div>
<div class=bm-jbtbm><a href="0313-03.htm#j0313-03-7">一切种族坛印品第四十八之一</a></div>
</div></div><div class=bm-bt><div class=bm-jbt><a href="0313-03.htm#j0313-03-8">不空罥索神变真言经卷第二十三</a></div><div class=bm-jbt-left>
<div class=bm-jbtbm><a href="0313-03.htm#j0313-03-9">一切种族坛印品第四十八之二</a></div>
<div class=bm-jbtbm><a href="0313-03.htm#j0313-03-10">大奋怒王字轮坛真言三昧耶品第四十九</a></div>
<div class=bm-jbtbm><a href="0313-03.htm#j0313-03-11">大奋怒王真言护持品第五十</a></div>
</div></div><div class=bm-bt><div class=bm-jbt><a href="0313-03.htm#j0313-03-12">不空罥索神变真言经卷第二十四</a></div><div class=bm-jbt-left>
<div class=bm-jbtbm><a href="0313-03.htm#j0313-03-13">执金刚秘密主问疑品第五十一</a></div>
<div class=bm-jbtbm><a href="0313-03.htm#j0313-03-14">广大明王央俱舍真言品第五十二</a></div>
</div></div><div class=bm-bt><div class=bm-jbt><a href="0313-03.htm#j0313-03-15">不空罥索神变真言经卷第二十五</a></div><div class=bm-jbt-left>
<div class=bm-jbtbm><a href="0313-03.htm#j0313-03-16">广大明王摩尼曼拏罗品第五十三</a></div>
<div class=bm-jbtbm><a href="0313-03.htm#j0313-03-17">广大明王三三昧耶品第五十四</a></div>
<div class=bm-jbtbm><a href="0313-03.htm#j0313-03-18">广大明王阿加陀药品第五十五</a></div>
<div class=bm-jbtbm><a href="0313-03.htm#j0313-03-19">广大明王央俱舍索曼拏罗品第五十六</a></div>
<div class=bm-jbtbm><a href="0313-03.htm#j0313-03-20">广大明王图像品第五十七</a></div>
</div></div><div class=bm-bt><div class=bm-jbt><a href="0313-03.htm#j0313-03-21">不空罥索神变真言经卷第二十六</a></div><div class=bm-jbt-left>
<div class=bm-jbtbm><a href="0313-03.htm#j0313-03-22">大可畏明王品第五十八</a></div>
<div class=bm-jbtbm><a href="0313-03.htm#j0313-03-23">然顶香王成就品第五十九</a></div>
</div></div><div class=bm-bt><div class=bm-jbt><a href="0313-03.htm#j0313-03-24">不空罥索神变真言经卷第二十七</a></div><div class=bm-jbt-left>
<div class=bm-jbtbm><a href="0313-03.htm#j0313-03-25">点药成就品第六十</a></div>
<div class=bm-jbtbm><a href="0313-03.htm#j0313-03-26">护摩秘密成就品第六十一</a></div>
<div class=bm-jbtbm><a href="0313-03.htm#j0313-03-27">斫刍眼药成就品第六十二</a></div>
<div class=bm-jbtbm><a href="0313-03.htm#j0313-03-28">神变阿伽陀药品第六十三</a></div>
<div class=bm-jbtbm><a href="0313-03.htm#j0313-03-29">召请诸天密护品第六十四</a></div>
<div class=bm-jbtbm><a href="0313-03.htm#j0313-03-30">大可畏明王像品第六十五</a></div>
<div class=bm-jbtbm><a href="0313-03.htm#j0313-03-31">大可畏明王坛品第六十六</a></div>
</div></div><div class=bm-bt><div class=bm-jbt><a href="0313-03.htm#j0313-03-32">不空罥索神变真言经卷第二十八</a></div><div class=bm-jbt-left>
<div class=bm-jbtbm><a href="0313-03.htm#j0313-03-33">清净莲华明王品第六十七</a></div>
<div class=bm-jbtbm><a href="0313-03.htm#j0313-03-34">灌顶真言成就品第六十八</a></div>
</div></div><div class=bm-bt><div class=bm-jbt><a href="0313-03.htm#j0313-03-35">不空罥索神变真言经卷第二十九</a></div><div class=bm-jbt-left>
<div class=bm-jbtbm><a href="0313-03.htm#j0313-03-36">灌顶曼拏罗品第六十九</a></div>
<div class=bm-jbtbm><a href="0313-03.htm#j0313-03-37">不空摩尼供养真言品第七十</a></div>
<div class=bm-jbtbm><a href="0313-03.htm#j0313-03-38">祈雨法品第七十一</a></div>
<div class=bm-jbtbm><a href="0313-03.htm#j0313-03-39">清净莲华明王成就品第七十二</a></div>
<div class=bm-jbtbm><a href="0313-03.htm#j0313-03-40">功德成就品第七十三</a></div>
</div></div><div class=bm-bt><div class=bm-jbt><a href="0313-03.htm#j0313-03-41">不空罥索神变真言经卷第三十</a></div><div class=bm-jbt-left>
<div class=bm-jbtbm><a href="0313-03.htm#j0313-03-42">供养承事品第七十四</a></div>
<div class=bm-jbtbm><a href="0313-03.htm#j0313-03-43">明王曼拏罗像品第七十五</a></div>
<div class=bm-jbtbm><a href="0313-03.htm#j0313-03-44">亩捺罗印品第七十六</a></div>
<div class=bm-jbtbm><a href="0313-03.htm#j0313-03-45">密仪真言品第七十七</a></div>
<div class=bm-jbtbm><a href="0313-03.htm#j0313-03-46">嘱累品第七十八</a></div></div></div></div>
<div class="jwzw">
<div class="jwbt-box"><div class="jwbt"><a name=j0313-03-1><a href="0313-03.htm#MENU-top">不空罥索神变真言经卷第二十一</div></a></a>
<div class="jwbtbm"><a name=j0313-03-2><a href="0313-03.htm#MENU-top">如意阿伽陀药品第四十五</div></div></a></a>
<p>　　世尊复有不空王神通解脱心陀罗尼真言曼拏罗三昧耶如意摩尼阿伽陀药成就三昧耶。所修诸法皆不空过。能治蛊毒毒药毒虫种种病苦王难贼难虎狼等难。水火刀杖皆不相害。人民致敬。怨敌诤论而皆得胜。寿命长远无诸中夭。大梵天帝释天那罗延天大自在天。四天王天一切天龙八部眷属常皆拥护。一切诸佛观察加祐。一切罪障灾怪恶梦。种种疫疾皆令除灭。药住方处一踰膳那成大界护。所有诸魔毗那夜迦。种种鬼神悉皆驰散。观世音菩萨加被进给不空悉地。佩是药者。一切鬼神魔众人等皆不能害。成此药者。应常清净如法受持神通解脱心陀罗尼真言坛印三昧耶。乃得尽斯赡部洲寿。财宝丰盈人所相敬。欢喜置信众所称誉。而说颂曰。</p>
  <p>　　白栴檀香多誐啰　　塞毕[口*栗]迦青木香<br>
  　　翳攞婆噜丁香皮　　树上癣皮甘松香<br>
  　　若么迦药翳罗药　　白香附子茆香根<br>
  　　青优钵罗华胡椒　　毕唎阳愚莲华须<br>
  　　形俣钵怛啰荜茇　　播哩闭攞嚩干姜<br>
  　　夜合华等量都等　　精洁择治和合治<br>
  　　奋怒王真言加持　　龙脑麝香量都数<br>
  　　二十一中等四分　　奋怒王真言加持<br>
  　　加持雨水和合治　　以心真言捻丸药<br>
  　　丸如酸枣银合盛　　合是药时闲净处<br>
  　　白月八日净治地　　作四肘坛开四门<br>
  　　幖帜宝界当中画　　一百八叶宝莲华<br>
  　　台上二手腕相着　　磔开十指如开莲<br>
  　　绕手指上火光焰　　一一叶上金刚杵<br>
  　　火光光焰周围绕　　四面模画开莲华<br>
  　　台上置诸器仗印　　印印上出火光焰<br>
  　　四门莲台如意珠　　罥索印相遍围绕<br>
  　　四角莲台如意瓶　　口出妙好花枝叶<br>
  　　金刚杵头瓶中出　　置不空王观世音<br>
  　　一切幡华阏伽瓶　　香水香花三白食<br>
  　　涂香末香酥油灯　　如法敷设献供养<br>
  　　白栴檀香沉水香　　长时烧焯献一切<br>
  　　大莲华台手印上　　置于药合便加持<br>
  　　作斯法者净沐浴　　加以涂香莹严体<br>
  　　着净衣服食白食　　于诸有情发悲心<br>
  　　东门烧香观置礼　　召请结界并赞叹<br>
  　　忏悔发愿端趺坐　　每时轮印勤加护<br>
  　　诵念神通解脱心　　陀罗真言心真言<br>
  　　加持药上二七遍　　奋怒王真言七遍<br>
  　　昼夜六时法不间　　依法式持仪必已<br>
  　　观世音像并药上　　一时放光悉明彻<br>
  　　是即成就无胜宝　　其药坛内便阴干</p>
  <p>　　世尊如是得斯相已佩兹药者。则得解除十恶五逆一切灾障。得大善根福蕴增长。一切如来加祐拥护。一切菩萨摩诃萨观视赞叹。一切种族真言明仙同共顶礼。一切天龙皆同护持。是药能摄如是福者。皆由不空王观世音菩萨神通威力。通化如是。又证一切如来陀罗尼真言坛印三昧耶。当为六十二殑伽沙俱胝那庾多百千如来应正等觉之所灌顶此药名大无胜宝阿伽陀首。所有诸法悉无过者。亦如观世音而祐护故。其佩药人常净澡浴着净衣服。心所愿法皆悉圆满。若常晨朝诵神通解脱心陀罗尼真言。加持此药而服饵者。得身意语智慧清净。证持一切不空如来秘密种族陀罗尼真言坛印大三昧耶观世音菩萨大幻化三昧耶。寿命无夭。当证不空大真言仙。发变如螺身肤光洁。如盛年者寿延十劫。若药涂身。鬼神见者身分璺裂。怖散驰走百踰膳那。复得除灭无间重罪。一切恶梦种种灾横。国王大臣百官僚佐。大婆罗门一切人民。见皆欢喜致敬供养。若患毒药毒虫蛊毒。一切风疥湿癣恶疮。疔肿癞疾癫病疟病之者。以药涂服皆得除差。亦复不为一切鬼神水火虎狼。种种灾横互相娆害。若常清净如法护持以药涂服。所作诸法皆得愿成。</p>
  <p>　　复有不空王神通解脱心陀罗尼真言莲花观曼拏罗三昧耶阿伽陀药三昧耶。是诸如来毗卢遮那如来世间自在光如来。摩诃摩尼悉地之药。是九十九殑伽沙俱胝那庾多百千如来同共赞说。观世音菩萨而常顶戴。又是阿弥陀如来摩诃宝幢悉地三昧耶。又是一切如来秘密会通心陀罗尼真言坛印三昧耶。佩戴药者当得三世殑伽沙俱胝那庾多百千如来受记福蕴。除灭十恶五逆四重等罪种种灾疾。当得证住十不动地。当如佩佛舍利制多。当观世音手摩其头。灭诸忧悲八难大怖。当于净土莲花化生。次得转生爱乐世界。常得睹见不动如来。福如须弥智慧如海。诸恶障碍毗那夜迦惧不亲近。世间人民致敬爱乐。一切诸天四天王众乐为拥护。寝常梦见补陀落山七宝宫殿。观世音菩萨演此不空王心陀罗尼真言解脱莲花曼拏罗印三昧耶一切会众。是故智者常应如法戴佩是药。则身不为毒药毒虫之所损害。军阵斗诤一切言论人皆和伏而说偈曰。</p>
  <p>　　以红莲华沉水香　　优钵罗华夜合华<br>
  　　白栴檀香牛膝根　　娜弭噜药茅香根<br>
  　　上[名*夜](名夜反)[起-巳+乞]啰那佉药　　上迦娜迦叵罗药<br>
  　　上旃檀娜叵罗药　　莲荷子穰树上癣<br>
  　　曼尔瑟詑素迦哩　　沫迦胝药惹耶药<br>
  　　弭惹耶药米娜药　　上播哩闭攞缚药<br>
  　　干驮啰娑香弭啰　　惹莫迦香小卑香<br>
  　　多誐啰香姥娑药　　阿靺亸迦青木香<br>
  　　上零陵香丁香皮　　迦碱(知监反)皤啰白芥子<br>
  　　毕哩阳愚毕[口*栗]迦　　翳啰麝香郁金香<br>
  　　竹黄雄黄甘松香　　苏曼那花天门冬<br>
  　　萨跛讫使白胡椒　　瞻卜迦华茴香子<br>
  　　上龙脑香龙花须　　如是药量数等分<br>
  　　精洁择治坛内合　　真言加持和合治<br>
  　　以白栴檀浓香水　　销治石蜜量药分<br>
  　　炼治金粉十二分　　真言加持当和合<br>
  　　重复加持杵千杵　　药丸丸如酸枣量<br>
  　　盛银合中帛覆上　　如法敷置观音前<br>
  　　当以神通解脱心　　陀罗真言心真言<br>
  　　加持其药百八遍　　奋怒王心真密言<br>
  　　加持其药三七遍　　又复加持白芥子<br>
  　　并加持水洒药上　　白月一日闲静处<br>
  　　净治五肘坛地量　　端界阶道为二院<br>
  　　内院当总画海水　　中置七宝开莲花<br>
  　　台出二手腕相着　　捧如意珠绕光焰<br>
  　　四面当置敷莲花　　台出观音头冠髻<br>
  　　面熙三目绕光焰　　四角模画开莲花<br>
  　　一一台上依法置　　羯磨金刚杵印相<br>
  　　并置七宝罥索印　　一一印上绕光焰<br>
  　　外院四面周匝置　　开敷莲华具须蕊<br>
  　　上有如意宝珠印　　绕出珠光火焰光<br>
  　　东门台置莲花鬘　　南门台置罥索印<br>
  　　西门台置金刚杵　　北门台置三叉戟<br>
  　　四角台上出二手　　捧大宝珠绕火焰<br>
  　　建金刚杵宝界道　　置不空王观世音<br>
  　　幡华庄严严界护　　药器置莲当像前<br>
  　　当诵神通解脱心　　陀罗真言心真言<br>
  　　奋怒王心真密言　　加持护药光药威<br>
  　　重复加持白芥子　　并加持水护药上<br>
  　　一切果子三白食　　香华香水酥油灯<br>
  　　如法敷献依时节　　白栴檀香沉水香<br>
  　　烧焯供养诸贤圣　　真言者常出入浴<br>
  　　着净衣服食白食　　每时坛东如法坐<br>
  　　诵持神通解脱心　　陀罗真言心真言<br>
  　　奋怒王心真密言　　加持药中放大光<br>
  　　真言者见光现时　　当以右手执药器<br>
  　　高声迅诵心真言　　一千八遍而便证<br>
  　　不空清净神通变　　广大庄严三昧王<br>
  　　俱胝百千真言仙　　一时致敬侍围绕<br>
  　　游往一切刹土中　　种种神龙宫殿住<br>
  　　证解一切如来佛　　种族印相三昧耶<br>
  　　常得礼事诸如来　　合掌敬礼而问道<br>
  　　听诵不空罥索心　　王陀罗尼三昧耶<br>
  　　而便增踰世间寿　　住七十二百千劫<br>
  　　游行常得不空王　　神通解脱宝莲引<br>
  　　念念证诸陀罗尼　　种种悉地三昧耶</p>
  <p>　　世尊此药神通。等于如来出世成就世间之法。其药置坛护祐阴干。若有佩者。如佩诸佛舍利制多。亦如观世音亲守护持。灭诸重障。当舍命后往于净土。住不退地莲花化生。以斯三昧持真言者。应常正见。精进尽舍内身头目手足骨肉筋髓。施上和尚阇梨。求觅此法专勤修行。何况外财种种珍宝。谷帛衣服卧具汤药。为此不空王神通解脱心陀罗尼真言坛印三昧耶。而不舍之常依师所求修学耶。何以故此经能与末世一切有情。作大佛事示行正业精进解脱三昧耶道。舍是身后。更不漂沦三界瀑海。直至无上正等菩提。</p>
<div class="jwbt-box"><div class="jwbtbm"><a name=j0313-03-3><a href="0313-03.htm#MENU-top">无垢光神通解脱坛三昧耶像品第四十六之一</div></div></a></a>
<p>　　世尊复有不空王神通解脱心陀罗尼真言曼拏罗印三昧耶。令修治者。今身后身得大安乐。十恶五逆四重之罪自然消灭。关闭一切三恶趣门。开现十方一切天门诸佛刹门。见一切佛。为诸如来观察忆念。观世音菩萨亦乐观。见若有见闻随喜之者。当生净土得阿鞞跋致。见阿弥陀佛。其坛六肘净治涂地。规郭界院开郭四门。内院当心四面四角开敷莲华。其心台上罥索手印。宝钏庄严。一一叶上三股金刚杵印如意珠印。四面台上七宝冠印。四角台上金刚杵轮印。次院四面开敷莲花。台上剑印槊印金刚箭印。三叉戟印宝幢印。金刚杵印羯摩金刚杵印。三角金刚杵印轮印。螺印棓印。锤印罥索印。钺斧印二手捧华印。宝瓶印莲花鬘印。优钵罗花鬘印杂华鬘印。宝莲华印优钵罗华印。绕上光焰。次院四面除门除角开敷莲花。台上宝镜印龙索印络髆索印。日天印月天印。日幢印伞盖印。宝杖印焰摩王棓印。数珠印期克印。毗日禀皤印安慰手印。无畏手印与愿手印。合掌印持梵甲印。锡杖印宝钵印。宝冠印摩尼珠索印。如意珠索树印七宝器印。光聚印金刚钺斧印。五股金刚杵印不空王钩印。转法轮印。其手腕指宝珠环钏而庄严之。四角苏弥卢山。山上种种宝花果树。下大海水。四门海水中。摩竭大鱼头印。是诸印上绕上火焰。种种庄严众相具足。其院之地青色宝地。内外院界金刚标道。此曼拏罗三昧耶。壁上板上氎绢布上图彩亦得。令诸有情若见若闻若入坛者。则得灭诸宿障重罪。当超生死无明苦海。莲花化生见诸如来。更不复受胎卵湿化一切之身。获得一切曼拏罗相应之法。若有常能修治此曼拏罗三昧耶者。当速升证不退转地。获得诸佛如来之智。又当三世诸佛之所种诸善根。今生后生大得福蕴。幡华香炉阏伽香水。饮食华果乳酪酥蜜。诸杂华鬘酥灯油灯如法献供。沉水香白栴檀香苏合香安悉香熏陆香。娑逻枳香毕[口*栗]迦香啰娑香白胶香龙脑香。涂散丸烧而供养之。入坛门立三昧加持。散华堕处归事供养。作是法时净浴身服食三白食。其请法者亦复如是。如余灌顶曼拏罗法。修行赞叹受三昧耶。入此坛者等入一切毗卢遮那如来曼拏罗三昧耶。得诸如来甘露之法灌顶受记。为诸如来神通威德加被观察。证得毗卢遮那如来种族真言坛印三昧耶相应。又当于九十九殑伽沙俱胝那庾多百千诸如来所。种植无量功德善根相应之法。若命终后莲华受生。种相圆满身有光明。寿命无量百千数劫。证得一切不空无垢光明神通示现功德庄严三摩地。由此三摩地能示种种神变幻化力三昧耶。一切如来种族一切天神种族现前加被。一切诸天龙神八部而祐护持。一切诸佛菩萨坛神而祐护持。耘除诸障为众人民恒乐供养恭敬赞叹。</p>
  <p>　　世尊复有不空王神通解脱心陀罗尼真言护摩曼拏罗三昧耶。会通一切真实坛印三昧耶。十方一切如来观视叹祐神通拥护。观世音菩萨一切眷属现前拥护为成诸愿。其坛四肘净治涂地。规郭界院开廓四门。内院当心圆穿一肘护摩炉坑。坑底泥捏八叶开莲。台上吽字。四面四角八叶开莲。东北角台莲华鬘印。东南角台金刚杵印。西南角台三叉戟印。西北角台轮印。四面台如意瓶印。口出莲华茎叶蒲桃朵叶三股金刚杵头。外院东南角火天神。绕身火焰手把火炬。南门焰摩王棓印。西南角两刃伏突印。西门罥索印。西北角白色幡印。北门毗沙门棓印。东北角三叉戟印。东门金刚杵印。四门两侧。剑印螺印轮印槊印。是等印上绕上火焰。四角置香水瓮。口插诸枝华叶。箭幡香炉一切名香。乳酪酥蜜种种果子。三白饮食白芥子。诸杂色华涂香末香如法敷献。时真言者净浴身服食三白食。杜仲木櫁木构木。端直斫截然火。若不具得随取一木亦任作法。以熏陆香白梅檀香白芥子粳米好酥。时别西门敷白茅草。依法而座发四弘愿。依不空王观世音相。以一切法任持智印金刚身语心印。入真言字轮。轮摄观世音相。观自在智平等轮光三昧耶。诵念神通解脱心陀罗尼真言章句。加持烧之。午时夜时当诵种族通用真言加持烧之。则得会通一切护摩曼拏罗三昧耶。具足成就此护摩三昧耶。于诸野(名也反)娑仙婆私诧仙。独觉仙蘖伽仙。蜜履[可*欠]塞(桑邑反)跛底仙。大梵天那罗延天。摩醯首罗天。护摩成就曼拏罗三昧耶而最第一。此护摩三昧耶。等诸金刚菩萨护摩曼拏罗三昧耶一切如来而常加被。若一七日昼夜三时烧献供养。则得五通神仙一切诸天。悉皆云集与愿拥护。一切诸佛菩萨摩诃萨。欢喜赞叹梦觉现前。过现一切宿障重罪。灾疫怨敌尽皆除灭。降伏一切药叉罗刹毗那夜迦。诸恶鬼神殃娆人者。皆使除散或伏欢喜合掌恭敬。国土人民悉皆安乐。五谷丰稔无诸灾疾。一切火天梦觉出现。为满诸愿观视随护。一切天神日天月天。星天焰摩王水天四天王天。各及眷属日夜拥护。如是成就神通解脱心陀罗尼。真言者净浴身服。白月十五日昼夜不食不语作法。当取莲华牛酥粳米。每日三时加持护摩。满至七日则得成就。纵造五逆无间重罪。虽未恳悔亦得成就。是真言者如是不应心生疑网。若欲成就一切如来种族坛印三昧耶者。櫁木夜合木截之然火。莲华稻谷华白芥子牛酥。每日三时加持护摩。至满七日则得成就。若有他贼侵乱国土。净浴身服以紫橿木铦拨然火。白芥子安悉香牛酥蜜酪。加持护摩满至七日。彼诸兵众恶心退散。又以萨跛皮供养残华。白芥子盐黑芥子油加持护摩。彼等兵众当为风雹损害退散。若乞雨者。一日一夜不食不语净浴身服。以诸香华如法供养。白芥子茴香子一日一夜加持护摩。而不断绝则降大雨。若不雨者七日如是作法不间。的降大雨遍赡部洲。若霖雨者。以此乞雨灰高处向云。加持撒之一百八遍其雨即止。若欲火天而现身者。净浴身服一日一夜不食不语。以苏曼那木齐截然火。粳米石蜜沙糖胡椒荜茇每日三时加持护摩。至满七日火神罏中而自涌现。口吐火焰白真言者。今何所求。我有甘露火焰光明今相济与。此甘露光含于暗中。高声称[合*牛]字。则从口中出大火焰。真言者受。后当如愿。若欲观世音菩萨而现身者。以白栴檀木截十万段。牛酥每日六时如法护摩。加持烧尽。则得观世音菩萨现身满愿。若欲除灭一切病者。稻谷大麦小麦白芥子大豆胡麻白谷。加持护摩满于七日即得除差。若欲贵人相恭敬者。白粳米牛酥加持护摩则当如愿。若欲一切人民喜者。白芥子稻谷华牛酥。加持护摩见者欢喜。若欲调伏一切药叉罗刹者。白芥子安悉香牛酥。加持护摩则皆归伏。</p>
  <p>　　世尊复有不空王神通解脱心陀罗尼真言曼拏罗画像成就三昧耶。显现成就种种诸相升入诸法无量福蕴积集善根。见诸如来观世音菩萨种种变像悉地三昧耶。当以白氎或绢布上。方量八肘。当中画不空王观世音菩萨。三面十臂身真金色。当中正面眉间一目。三面熙怡首戴月冠冠有化佛。右一手持罥索一手执莲华。一手把三叉戟一手持君持。左一手持如意珠一手把宝杖。一手伸施无畏一手捻念珠。二手当胸合掌。被鹿皮衣颈白璎珞。宝珰环钏种种天衣而庄彩之。结加趺坐众宝莲华师子之座。左湿废多菩萨微少低头。二手合掌半加趺坐。右多罗菩萨微少低头。二手合掌半加趺坐。多罗菩萨后。大奋怒王三面四臂。正中大面眉间一目。三面嗔怒首戴月冠冠有化佛。一手把罥索一手执剑。一手把三叉戟一手持钺斧。半加趺坐。湿废多菩萨后。大真言明王三面二臂。三面熙怡首戴月冠冠有化佛。一手执莲华一手执如意珠。半加趺坐。各以诸天罗縠衣服。宝璎珞珰钏种种庄严。身佩光焰坐莲华座。大真言明王座后度底使者。次辩才天商弃尼神阿恕跛摩神。奋怒王座后。一髻罗刹神施嚩度底神苗稼天神地天神。是等天神状如天女半加趺坐。各以本服而庄严之皆执器仗。不空王观世音头上。毗卢遮那如来世间自在王如来释迦牟尼如来。结加趺坐宝师子座。佛右净居天大梵天那罗延天大自在天毗沙门天。持诸天华。佛左帝释天大自在天儿伊首罗天王摩醯首罗天王焰摩王。持诸天华。左右日天子月天子。四面二十八宿星天。四面周匝置大月轮。一一轮上金刚杵印金刚剑印。如意珠印三叉戟印。罥索印钺斧印。螺印轮印。是等印上绕火光焰。又四面周匝开敷莲华。台上种种手印。一一印上烧火光焰。内一院界宝华鬘界。次二院界金刚杵界火焰围绕。外三院界七宝街道。当开四门。内一院圆外二院方。若有如法图此曼拏罗像印三昧耶者。则得除灭无始罪垢一切业障。得陀罗尼真言速疾成就。会通一切种族曼拏罗印三昧耶。十方过现一切诸佛菩萨摩诃萨。一切毗卢遮那如来。加祐拥护此曼拏罗三昧耶。此三昧耶是不空罥索真实秘密曼拏罗印三昧耶。若有见闻随喜之者。当得解脱无始缠缚一切垢累。证见九十九殑伽沙俱胝那庾多百千诸佛如来。亦见一切毗卢遮那如来种族会通一切曼拏罗印三昧耶。又见十方三世一切如来种族一切曼拏罗印三昧耶。又见一切观世音种族一切曼拏罗印三昧耶。又见一切金刚种族一切曼拏罗印三昧耶。又见一切摩尼种族一切曼拏罗印三昧耶。当知是人从此生际。常得往于十方净刹。莲华化生。更不堕受三涂诸趣一切身故。此坛印法于诸法中为最第一。若有随喜此三昧耶者。则得最大无量福蕴资粮善根。世尊复有不空王神通解脱心陀罗尼真言白栴檀香像成就三昧耶。量十六指。真言加持雕图不空王观世音菩萨。三面四臂结加趺坐。正中大面眉间一目。三面面目慈悲熙怡。首上各戴众宝月冠冠有化佛。左一手持罥索一手执开莲华。右一手把三股金刚杵一手伸施无畏。纭雨众宝天诸衣服。珠璎珰钏种种庄严。坐宝莲华师子之座。身佩光焰。左栴檀香多罗菩萨坐莲华座。右栴檀香湿废多菩萨坐莲华座。天诸衣服宝璎珰钏而雕饰之。当如法以莲华须泥白栴檀香泥摩饰其坛。以白栴檀香泥郁金香泥沉水香泥。当中画三十二叶开敷莲华。四面四维开敷莲华。白栴檀香泥为台为叶。郁金香泥为须为蕊。沉水香泥为其子实。像置莲台。前置阏伽散诸香华。烧沉水香白栴檀香。持真言者常净洁浴着新净衣。以大慈悲增发种种菩提胜行。每从白月一日食三白食。至十五日。一日不食不语勤固护持。结界结印自护护他。如法观像面东趺坐。以不空王观世音相。以一切法住持智印金刚身语心印。入真言字轮轮摄观世音相。观自在智平等轮光三昧耶。诵持神通解脱心陀罗尼真言。调调不绝。祈求像动放大光明。盖照坛上真言者上。观世音菩萨便现其前。伸手摩顶高声赞言。善哉善哉善男子。汝能修此广大供养。今所作者乃是一切如来种族会通。一切甚深秘密曼拏罗印三昧耶。显现不空王神通解脱心陀罗尼真言之法。得成就故。汝何所求我为满足。汝此生身则是佛刹所住生身。更不坠堕胎卵湿生三恶趣门。汝当生处是阿弥陀佛清净报土。莲华化生。常见诸佛证诸法忍。寿命无量百千劫数。直至阿耨多罗三藐三菩提不复退转。我常祐护。是时复以大奋怒王真言。加持花冠自戴头上。即便迅诵大奋怒王真言一千八遍。观世音菩萨密祐神通入住身中。则证神通。游往十方一切佛土。得大无垢不空王神通解脱心陀罗尼真言曼拏罗印三昧耶最上成就。先世所造出佛身血。破和合僧种种重罪。我为除灭得淳净身。满所世间愿法成就。离诸障累。舍身当证解脱光明清净观三摩地。清净无垢光明曼拏罗三摩地。若有有情睹此人者。亦得除诸垢障病恼。若旃荼罗人作是法者。于四千日净治诸漏。念治不懈乃得成就。我为现身住是人前。谓为现证无上诸愿。何况清净具信根者。可不成就。是净信人但常静念而不断绝。我数现身为最成就若修行者受持是法。不应生少疑惑之心。世尊虽彼旃茶罗重罪有情。纵一二祈三四五祈。具作斯法精进修习。不成就者由彼罪障。我则不得为现。于身为成就法。何以故为罪盖故。信力念力不坚净故。此辈由是乃至一生。精修此法始获罪灭。于当来世必尽成就无上正等菩提种子。世尊或有苾刍苾刍尼族姓男族姓女。虽持斯法多不持戒。心常悭贪谀谄两舌。破僧破法言词秽恶。不中不正不知恩义。讥说三宝不观因缘。贪诸财色不敬师受。盗诸真言明印文字经典种种诸法。心常犹豫恶心妒心。毒心怠心我慢轻他。常行倨傲贪盗财色。不实尊敬三宝形相。不实恭敬亲教授法和尚阇梨。复不恭敬此部经典及余经典。世尊是辈有情邪心佷戾。我实不得为得成就。为现于身作大救护。世尊此辈性甚。娇害。恶慧滋盛无明坚致。我亦常被轻贱诽谤。云拟出我肢体身血。现在十方三世一切如来种族会通。一切甚深秘密陀罗尼真言。大曼陀罗印三昧耶。亦皆毁谤谩讥过恶。如斯极恶旃茶罗种。昼夜如是不自思谕。但欲灭坏十方三世一切如来。一切菩萨摩诃萨。甚深秘密陀罗尼真言。大曼陀罗印三昧耶。何由得成。世尊如是苾刍苾刍尼族姓男族姓女。是真大贼旃茶罗种。言行威仪相虽是善。内怀所业悉皆腐败。常于昼夜思行种种十不善业。行无毫分正修治心。世尊此辈大贼旃茶罗种。如是毁谤讥非过恶。真是灭坏十方刹土过现未来一切如来种族会通。一切甚深秘密陀罗尼真言。大曼陀罗印三昧耶。当知此辈常为十方三世一切如来一切菩萨摩诃萨之所弃舍。此辈大贼旃茶罗种。既能灭坏一切如来种族会通一切甚深秘密陀罗尼真言曼拏罗印三昧耶者。应知此辈复能灭坏一切如来秘密心陀罗尼真言大曼拏罗印三昧耶。复能灭坏一切菩萨摩诃萨秘密心陀罗尼真言大曼拏罗印三昧耶。世尊是故显说此等苾刍苾刍尼族姓男族姓女。皆名大贼旃茶罗种。此辈有情常为一切毗那夜迦诸魔鬼神之所摄受。于诸真言一切妙法而皆退失。一切善根并已烧尽。复为一切陀罗尼真言明神曼拏罗神尽皆弃舍。退失一切陀罗尼真言明出世世间三昧耶道。如此等辈定是阿毗地狱住。受无间剧苦之种。世尊由是业因非于我过。如此有情自己弃舍十方三世一切如来诸大菩萨一切种族坛印三昧耶。自己弃舍十方三世一切金刚种族坛印三昧耶。自己弃舍一切毗卢遮那如来种族秘密大坛印三昧耶。晖知此辈。恒为诸魔毗那夜迦药叉罗刹一切鬼神。种种业障之所摄受。世尊如此有情。缘是业因非我过咎。非我弃舍。世尊是辈旃茶罗等。业惟积畜贪嗔痴毒无明薪火。焚烧一切秘密陀罗尼真言大曼拏罗印三昧耶种种善根。复已焚烧一切如来种族坛印三昧耶诸行善根。复已焚烧一切金刚种族檀印三昧耶诸行善根。复已焚烧一切毗卢遮那如来种族秘密大檀印三昧耶诸行善根。世尊是辈旃茶罗等。现在未来曾无成就。舍身当于十方无量微尘大劫大地狱中。常受种种无间剧苦。此辈旃茶罗人。今世后世悉无安乐。世尊是故智者欲求是真不空罥索心王陀罗尼真言广大解脱莲华曼拏罗印三昧耶成就法者。应于有情总敬谦下。坚发大悲拔济之心。当住依持真实之心。依止和上阇梨。瞻侍恭敬犹如如来。及如我等踰过父母。授学一一陀罗尼真言曼拏罗印三昧耶文字章句。勿忘差错。所有身分骨肉筋髓。尽皆供施咨求于法。何况种种钱财衣服。卧具房舍仆从饮食。而不舍之为法供养。若能如是修习法者。则为常存供养于我。此人一七二七三七。乃至七七或复百日。或复千日或复三四千日。或复常事忆念我者。我为现身冥密示逐。而祐护之。世尊譬如大海每时潮时。一时潮浪同至沜际。我亦如是随念随至。冥住现住看护是人。复如油渧投渧水中。随渧散覆。我亦如是随念随覆。若诸有情正智清净。若在人中若在地狱。常忆念我。我则执持罥索胜钩。钩挽脱出一切剧苦。得至天宫或至佛刹。证于无上正等菩提受诸快乐。加与无量大精进力。于所愿求尽为满足。若有有情观是像者。即见我身。何以故以我常住此檀像身中。世尊是像所在方地。则如佛塔则如佛身。亦如一切如来种族会通一切真实秘密大坛印三昧耶处。亦如一切诸天明神坛印三昧耶处。亦如一切如来菩提道场。转大法轮破四魔军现大涅槃。七宝庄严宫殿会处。世尊我今定于此说。智者不应生毫疑心。</p>
<div class="jwbt-box"><div class="jwbt"><a name=j0313-03-4><a href="0313-03.htm#MENU-top">不空罥索神变真言经卷第二十二</div></a></a>
<div class="jwbtbm"><a name=j0313-03-5><a href="0313-03.htm#MENU-top">无垢光神通解脱坛三昧耶像品第四十六之二</div></div></a></a>
<p>　　世尊复有不空王示现一切幻化三昧耶像。白栴檀香多誐(鱼迦反又音迦字斤啰反)啰香。乌施罗香丁香。毕[口*栗]迦(斤逻反)香惹睹噜佉缚罗儞迦(同上)香。甘松香茅香根。郁金香龙脑香。娜米噜香毕[口*栗]阳愚香。熏陆香沉水香。煎香酥合香。龙华莲华须。量等精治。取吉宿日蜡和。真言加持千遍。塑不空王观世音菩萨。身量横量十六指数。三面六臂。正中大面慈悲熙怡如大梵天面。眉间一眼首戴天冠冠有化阿弥陀佛。左面怒目可畏。眉间一眼鬓发耸竖。首戴月冠冠有化佛。右面嚬眉努目。狗牙上出极大可畏。眉间一眼鬓发耸竖。首戴月冠冠有化佛。一手持罥索一手执莲华。一手持三叉戟一手执钺斧。一手施无畏一手把如意宝杖。结加趺坐佩身光焰。众妙天衣珠璎环钏。种种庄严坐莲华座。左塑湿废多白观世音菩萨半加趺坐。右塑多罗菩萨半加趺坐。华冠衣服宝珠璎珞。耳珰镮钏如法庄严。又右边塑真言者。胡跪而坐。一手把莲华一手掏数珠。瞻仰菩萨。三像以金彩色绮饰肉色。头冠璎珞耳珰镮钏衣服华座。若饰像了。于闲静处清净洗浴。以香涂身着净衣服。以诸香泥如法摩坛。白栴檀香泥沉水香泥郁金香泥用调画彩。当中画一百八叶开敷莲华。四面四角八叶莲华。金刚标界像置莲台。香水香华种种饮食三白饮食敷献供养。昼夜六时西门趺坐。依不空王观世音相。以一切法任持智印金刚身语心印。入真言字轮轮摄观世音相。观自在智平等轮光三昧耶。诵持神通解脱心陀罗尼真言奋怒王真言。加持不空王观世音香像。令现神通放大光明。照烛道场坛地震动。时真言者于右肩上出大光明。像出声言善哉善哉大真言者。汝令得证不空王广大悉轮三昧耶神变悉地。获诸最胜不空罥索悉地成就。汝今堪为时世人民。作大灌顶阿阇梨师。得证验已。净处作坛安置香像。加置不空王观世音画像。一心供养恭敬承事。诵念神通解脱心陀罗尼真言时数不阙。求出世间种种胜法。便得观世音菩萨。语相教诏一切诸法。此不空王香像曼拏罗三昧耶。白栴檀香泥如法摩坛。白栴檀香泥郁金香泥沉水香泥。当心图画一百八叶开敷莲华。四面四角八叶莲华。幖帜界门。台上置不空王观世音香像。随心敷饰种种供养。坛西门外侧南。作一肘护摩坛。白栴檀木寸截一千八十段。和涂酥蜜一真言一烧尽。候无火势收取是灰。真言千遍。净浴摩身着净衣服。以白芥子和灰加持七遍。散撒十方则得观世音密祐神变身心勇睿。解界。加持白芥子水。散洒十方及洒身上。即任余法。若加持此灰。白栴檀香末和涂身者。往尸陀林中作法。则得大自在天一切眷属。药叉罗刹一切鬼神。悉皆敬伏乐为仆从。若复涂身结印印身。默诵真言入大众中。则得人民业障消灭。敬事如佛恭敬供养。若复涂身往有龙处大湫水中。则得六十八千大龙王众。灭诸罪苦悉皆敬伏。乐为祐护当任命事。若复涂身往一切贵胜人所。令得灭诸宿障罪恼。供养恭敬乃至命终。若复涂于病者身上。便得灭除种种病恼。身口意业盖障重罪。以斯因故闭地狱门。当生净土升不动地。此法唯除不中不正。才谄两舌嫉妒忿恨。盗窃一切真言明法大乘经法。不知恩义不具正信。不敬和上阇梨父母师长。栴茶罗苾刍苾刍尼族姓男族姓女等。是辈亦不敬信我兹陀罗尼真言经典。亦不敬信诸余一切甚深陀罗尼真言经典。但以我慢贡傲懱他。恒自叹导毁非他善作诸魔业。盗听盗说一切真言文字章句。不依禀师受持真言曼拏罗印三昧耶。世尊如是栴茶罗辈。尽为十方三世一切诸佛菩萨摩诃萨常所弃舍。一切种族真言曼拏罗神。一切天神亦尽弃舍。此栴茶罗辈。生生受身修诸善业曾无成就。过去今身一切善根皆悉烧烬。后身善根亦已坏烂。以斯因故则非我咎。世尊此旃茶罗辈。若有能诫能悔无明黑暗。贪嗔痴等众恶业行。专以无量善巧方便。精勤不退至心忆念诸佛如来。恳修净行。则得世间少分功德而便成就。复有有情自性纯善。无诸恶见以法修心。被大慈甲执大悲刀。踞忍辱地。于诸有情心常谦下。敬事怜愍心不厌舍意极猗适。世尊此人我即许可成是不空王香观世音像三昧耶。复有有情诸见永寂。法无相行于诸有情视之如佛。闻所未闻陀罗尼经。心不疑惑不嫉彼好不赞己利。常相应心观睹我之香像之者。即如见我清净法身功德无异。又如等见九十四殑伽沙俱胝那庾多百千诸佛无量功德。</p>
  <p>　　世尊又法若苾刍苾刍尼国王大臣一切人民。幸欲求见观世音菩萨补陀洛山宝宫殿中。十方三世一切诸佛菩萨摩诃萨。苦行诸仙三十三天。一切天神转法轮会不退地者。复欲乐见十方三世一切如来种族会通一切大曼拏罗印三昧耶者。一切金刚种族会通一切大曼拏罗印三昧耶者。又复求诸如来神通三昧耶示众人民者。应常精进持无间行。忍辱无退内外清净。恒勤修行此三昧耶。心不疑虑云我今所治是法者。为有成耶为不成耶。则得成就。应当如法。加持金造不空王观世音菩萨。三面六臂。正中大面慈悲熙怡眉间一眼。左面颦眉怒目可畏眉间一眼。右面颦眉奋目狗牙上出。极大可畏眉间一眼。三首宝冠冠有化阿弥陀佛鬓发耸竖。一手持罥索一手执三叉戟。一手持钺斧一手把如意杖。一手持澡罐口吐莲华一手施无畏。结加趺坐佩身光焰。众妙天衣宝珠璎珞。耳珰环钏种种庄严。像腹内空。白栴檀末香龙脑末香。和佛舍利一百八粒。内像腹中满填如法。左银湿废多菩萨半加趺坐。右银多罗菩萨半加趺坐。华冠璎珞环钏衣服金宝庄严。又铸阿弥陀佛释迦牟尼佛。结加趺坐如法庄严。坐莲华树。其树枝条华叶三十二枝。三枝莲上。中不空王观世音菩萨。左湿废多菩萨。右多罗菩萨。又二枝莲上阿弥陀佛释迦牟尼佛。面侧相向当于左右菩萨顶上。二莲华枝在二菩萨背后起上。其莲华树芽茎枝叶。华台敷色种种庄已。白月八日方圆八肘净治坛地。精洁摩饰规式界院。内院当中毗卢遮那如来一切诸佛白香象种族菩萨摩诃萨坐莲华座。东面阿閦如来一切诸佛金刚种族菩萨摩诃萨坐莲华座。南面宝生如来一切诸佛摩尼种族菩萨摩诃萨坐莲华座。西面观自在王如来一切诸佛莲华种族菩萨摩诃萨坐莲华座。北面不空成就如来一切诸佛一切不空成就种族菩萨摩诃萨坐莲华座。次院东面一切诸天。当门补陀洛山。顶上多罗菩萨并诸侍者菩萨围坐。南面一切天仙当门。苏陀卢山上有三十三天七宝宫殿。难陀龙王跋难陀龙王。左右缴山腰上。殿中半拏罗婆枲儞白观世音菩萨。后一髻罗刹女神。西面七商迦里金刚神。当门鸡罗娑山。顶上旖拏梵摩罗刹神及一切天神。北面七多罗天女。当门乾陀摩娜香醉山。顶上毗俱胝金刚菩萨。后七毗俱胝神侍者围绕。及一切乾闼婆神。其四山上种种宝树华果。次院四面开敷莲华。台上诸器仗。印烧火光。焰四角四天王。神面目可畏执持器仗。是诸天等趺坐而坐。四门阏伽宝瓶。其内院界金刚标道。外院标式七宝界道。当上次第间画众色如意宝珠。绕火光焰。若图饰已。不空王观世音菩萨金像置坛心上。世尊是曼拏罗。三昧耶能会一切毗卢遮那如来种族一切坛印三昧耶门。由是说斯不空王种族坛印三昧耶。为令利益今当一切持真言者得大成就。此曼拏罗印三昧耶。皆是毗卢遮那如来之所演说。谓为显现成就此不空罥索心王陀罗尼真言种种神通大三昧耶。是故持真言者。应常精勤不念世法。智念实相坚等金刚。善持威仪清洁澡浴。以香涂身着净衣服。受持读诵严治坛场敷设庄严。每日时中如法新造百味饮食三白饮食。诸杂果子种种涂香末香水陆杂华。蜜浆沙糠浆蒲桃浆。种种香水依法献饰。沉水香白栴檀香。苏合香熏陆香。白胶香龙脑香。郁金香石蜜敷列供养。一切金华银华。赤真珠华白真珠华。青琉璃华赤琉璃华。红琉璃华种种杂色。华鬘华树标饰严设。五色琉璃瓶金瓶银瓶七宝瓶。盛诸香水。四门四角敷置供献。稻谷华白芥子随法持用。酥灯油灯二十八盏四面敷献。白月八日一日一夜不食不语。请召结界结印护身。九日当食三白饮食。依不空王观世音相。以一切法任持智印金刚身语心印。入真言字轮轮摄观世音相。观自在智平等轮光三昧耶。诵持神通解脱心陀罗尼真言。种种供养请召发愿。若有国王大臣沙门婆罗门一切人民请三昧耶者。皆净洗浴着新衣服受持斋戒。执镜引入三昧加持。散华礼拜灌顶授三昧耶。观像行道出外跪坐。发菩提心。时真言者复诵神通解脱心陀罗尼真言。作法加被诵奋怒王真言。加持白芥子水洒坛内外。结灌顶印加持顶上。重以香华散敷坛上。供养不空王观世音菩萨多罗菩萨湿废多菩萨。一切诸佛菩萨摩诃萨。一切天神一切山神。内外诸神。时真言者西门而坐。殷重广发四无量心。澄心谛观忆念十方一切诸佛。现大神力加被是曼拏罗三昧耶。依法结印诵持神通解脱心陀罗尼真言。令坛震动。证此相时欢喜踊跃。一切如来种族诸佛菩萨摩诃萨。一切像上悉放光明。出种种声一时赞叹。阿弥陀佛释迦牟尼佛。不空王观世音菩萨多罗菩萨湿废多菩萨。一时空中现金色身。观瞻十方。时真言者发菩提心。法本无形正等无变。心本无生自性空寂。念真实相静默长跪。以阏伽水而复供养。又诵神通解脱心陀罗尼真言。一切如来伸手摩顶赞言。汝今已证不空罥索心王陀罗尼真言曼拏罗印三昧耶。记汝身住安乐世界。证不空王陀罗尼真言明仙不退转地。得阿耨多罗三藐三菩提。所会坛人。亦当证不退转地。得受阿耨多罗三藐三菩提记。若有旃茶罗苾刍苾刍尼族姓男族姓女。会是坛者。其像腹中则血流现发大吼声。是旃茶罗人特勿令见此曼拏罗像三昧耶。纵得见者不得证见曼拏罗中种种变相。唯加祐护持真言者。梦见坛中神通诸相。证获相者则得世间一切福德成就相应。是故当知持真言者。应[月*覃]观候所受法人。具持戒行信见根正三业清净。于诸有情发大悲心。精进修行一切正业恭敬三宝。思惟一切陀罗尼种种教法。亦不嫉妒讥嫌谤说一切大乘小乘法师种种过恶。惟当恭敬和上阇梨父母兄弟。皆不轻意劳谦敬侍。持真言者心无放逸。精持内外金刚平等自性净戒。于诸经法行不违背。亦常不食凡圣残食自所残食。亦勿受于酤酒饮酒卖肉吃肉。种卖五辛啖食五辛。一切十恶律仪等家。饮食衣服种种供养。持真言者自常所食饮食。亦不应作半出入食颊食语食。净手受食所吃饮食亦常新净。作是清净修治法者。观音金像腹不血现。得观世音坛内现身。执手教诏。自解广大光明摩尼璎珞。与系项上。手摩其头。诰言汝今为我真子。证此相者得大神通三昧耶。便得证于一切如来种族会通一切坛印三昧耶。一切不空种族转轮王三昧耶。不空王最上大坛三昧耶。不空广大无垢光明神通大三摩地。乃至菩提更不退失。以此三摩地证见世间种种神变生死迷轮三昧耶。获得如来不空秘密三昧加被。而得证解一切如来无等等神通大三昧耶。如于如来修祈法已。于寂静处严洁宝座。安置是像。每日六时静默不语。烧焯香王如法诵持神通解脱心陀罗尼真言。时数勿阙如法供养。复得金像数放光明。常得观世音托祐此像。梦相教语三世一切吉不吉事。亦常教诏世间种种方便智慧。世尊是法。勿令一切无明。贪嗔愚痴破和合僧。谗谄两舌持戒不完。盗诸陀罗尼真言坛印三昧耶。及盗一切佛法僧物。大贼旃茶罗苾刍苾刍尼族姓男族姓女。知闻我此像教语法。何以故此辈大贼旃茶罗。曾不一七二七三七。乃至七七或复百日千日三四千日。如法相应调伏身心。依法修习受持此法。但常空说我证我解我是修道开道之者。内所积业悉皆腐败。作诸恶业污坏我法。世尊是故此经一字一句。勿令此辈大贼旃茶罗之所见闻读诵受持。是故持真言者。应正依法护持我教。速得证兹最胜解脱秘密大曼拏罗印三昧耶相应成就。若有清净梵行沙门婆罗门族姓男族姓女。性纯和雅慈心谦下。不违法律依不空王观世音相。以一切法任持智印金刚身语心印。入真言字轮轮摄观世音相。观自在智平等轮光三昧耶。信解受持读诵修习此经典者。时世人民常应恭敬而供养之。如如来相或如我相。当知是人则已恭敬给侍如来观世音菩萨。是故智者应常恳仰发大悲心。深信恭敬此三昧耶。若忆念我祈求诸愿。我即现身为皆成办。则得证见。如是之人我若不为成是法者。我则同彼旃茶罗辈。是故智者守持净戒。发大悲心信心无碍。颜貌喜悦心复柔和。无以毫分妒诐之心。讥嫉他过而生嚬躄。我则为成无上之地。解脱功德圆满相应。如海大潮一切动涌周旋遍至。我亦如是。若此有情心专存念我之名字。我即随至为除罪恼。复有众生具大慈悲。信见清净暂持此法。我亦加护。是故智者应依我法。修治六度乐行供养。亦不起念悭贪嫉妒观念色欲。常观一切如来清净理法。转读此经依法思惟无时间绝。以斯缘故我爱是人。欢喜观视密祐加被。不空王神通解脱心陀罗尼真言像曼拏罗印三昧耶成就地故。</p>
<div class="jwbt-box"><div class="jwbtbm"><a name=j0313-03-6><a href="0313-03.htm#MENU-top">大奋怒王品第四十七</div></div></a></a>
<p>　　尔时观世音菩萨摩诃萨。复白佛言世尊。又有不空大奋怒王真言大不思议一切无碍悉地三昧耶。是法已诸大灌顶曼拏罗三昧耶中。得授灌顶力。能折伏诸恶药叉罗刹种种鬼神众恶人辈而皆敬信。摧诸恶龙归向信伏。能除世间种种怖畏。复能与于持真言者。不空罥索心王大三昧耶最胜成地。显现十方三世一切如来种族会通一切大曼陀罗印三昧耶。证是真实不空王秘密神通解脱心陀罗尼真言大曼陀罗印三昧耶。</p>
  <p>　　尔时如来告言。善哉善哉善男子。当随汝说。尔时观世音菩萨摩诃萨。佛随赞许。则于佛前谛观一切。变示不空王观世音菩萨相。现大奋怒王。姿伟可畏颦眉奋目。狗牙上出放大光焰。振吼大奋怒王真言曰。</p>
  <p>　　娜莫萨嚩(无可反下同)亸詑誐跢(都筒反下同音)[口*履]耶(余筒反下同一句)婆(无何反下同音)路(轻呼下同)枳谛湿嚩啰(二句)跋驲啰陀(上)[口*(隸-木+士)]瓢(毗药反三句)唵(喉中抬声引呼)者啰(上)者啰(四句)主噜主噜(五句)摩诃(去)迦(斤逻反下同)噜抳迦野(六句)旨[口*履]旨[口*履](七句)弭[口*履]弭[口*履](八句)摩诃(去)钵头(途邑反下同)么[可*欠](呼筒反下例同)塞(桑纥反下同音)亸(九句)迦攞迦攞(十句)矩噜矩噜(十一句)摩诃塞詑么跛(北没反下同)啰跛亸(十二句)者啰者啰(十三句)柘者啰(十四句)儞舍(尸可反)柘[口*(隸-木+士)]湿(二合)嚩啰(十五句)翳呬曳呬(十六句)勃[亭*夜](亭夜反)勃[亭*夜](十七句)陀(上)嚩陀(上)嚩(十八句)既抳既抳(十九句)播啰么戍(输律反)陀(上)萨埵(二十句)迦啰迦啰(二十一句)枳[口*履]枳[口*履](二十二句)摩诃(去)钵戍(去)钵底废(无计反)洒(疏贾反下同)陀啰(二十三句)[可*欠][可*欠]呬呬虎虎(二十四句)唵(同上呼)迦啰没啰[可*欠]么(二十五句)废洒陀(上)啰(二十六句)縒啰縒啰(二十七句)嚩啰嚩啰(二十八句)啰湿弭舍亸娑(去)[可*欠]塞(二合)啰(二十九句)跛(二合)啰底(丁以反)漫抳亸(三十句)舍[口*履]啰(三十一句)入嚩攞入嚩攞(三十二句)素噜素噜(三十三句)姥噜姥噜(三十四句)縒捺矩么啰(三十五句)噜捺(奴乙反)啰弭瑟努(三十六句)婆縒嚩陀(上)娜娜(三十七句)理使那(去)野迦(三十八句)婆虎弭弭陀废洒陀(上)啰(三十九句)陀啰陀啰(四十句)縒曼亸婆路枳亸(四十一句)弭路枳亸(四十二句)路计湿嚩啰(四十三句)摩醯湿嚩啰(四十四句)姥耶姥耶(四十五句)闷遮闷遮(四十六句)嚩陀(上)畔陀(上)那(四十七句)啰惹亸塞迦啰(四十八句)[可*欠]近女(去)坞娜迦(四十九句)弭洒舍塞怛(二合)啰(五十句)播[口*履]暮者迦(五十一句)迦拏迦拏(五十二句)嚩啰曝杖(途样反)誐(五十三句)柘睹逻[口*履]野(扬可反)萨陀(丁也反五十四句)参跛(二合)啰迦舍迦(五十五句)亸么亸么(五十六句)縒么縒么(五十七句)么嗟么嗟(五十八句)么诃(去)亸闷陀(上)迦啰(五十九句)跛啰(二合)舍么那(六十句)弭理弭理(六十一句)翳制(居例反)野折摩(六十二句)播[口*履]迦啰(六十三句)翳呬曳呬(六十四句)么絮(知贾反下同音)么絮(六十五句)弭戍陀(上)弭洒野皤枲曩(轻呼六十六句)摩诃(去)迦噜抳迦(六十七句)湿废(无计反)亸(六十八句)拽(移结反)肾饶(去)播弭亸(六十九句)喇怛娜摩矩絮(七十句)摩罗陀啰(七十一句)萨嚩肾惹始啰枲(七十二句)讫[口*履]亸惹絮摩矩絮(七十三句)摩诃(去)特(二合)步亸(七十四句)迦么攞讫[口*履]亸(七十五句)迦啰补絮参(去)么地(七十六句)弭目讫洒跛(二合)啰剑[并*也](并也反七十七句)杀播啰弭亸(七十八句)播[口*履]布啰迦(七十九句)婆(二合)虎萨埵散怛底(八十句)钵[口*履]播者迦(八十一句)萨嚩摩啰儞讷瑟絮(八十二句)钵(二合)罗沫娜迦(八十三句)萨嚩悉[亭*夜]舍(八十四句)钵理布啰迦(八十五句)旖鼻诜者睹[牟*含](牟含反八十六句)萨嚩亸陀誐跢鼻晒罽(八十七句)薄伽(上)畔(八十八句)旖暮伽(上)嚩惹吽[怡-台+巿](八十九句)南谟窣睹羝(九十句)莎(桑邑反)嚩诃(九十一句)</p>
  <p>　　大奋怒王心真言。</p>
  <p>　　唵(同上呼)弭讫(二合)[口*履]亸(一)邓瑟吒(知礼反)啰(二)旖暮伽(上)縒么耶(三)旖鼻诜者(四)萨嚩那暮伽(上五)鼻晒迦(六)吽[合*牛](七)弭[口*履]弭履(八)莎(同上)嚩诃(九)</p>
  <p>　　尔时观世音菩萨摩诃萨说斯真言时其补陀洛山观世音宫殿六返震动。一切诸大龙王种族悉皆惶惧。一切诸天曼拏罗神皆大欢喜。一切众恶毗那夜迦药叉罗刹种种鬼神为火烧恼。一切魔众恶心俱息。一切地狱有情受苦皆得解脱。一切有情罪垢病苦尽皆消灭。于虚空中雨于诸天众妙宝华。缤纷乱坠供养诸佛。</p>
  <p>　　尔时十方刹土三世一切诸佛。一切菩萨摩诃萨一切坛神。一时歌赞观世音菩萨摩诃萨曰。善哉善哉大悲者。能善说此大奋怒王真言三昧耶。此三昧耶能会一切如来秘密种族真实大奋怒王三昧耶。当愿重说此大奋怒王真言曼拏罗印成就三昧耶。尔时观世音菩萨摩诃萨。复白佛言世尊。是大奋怒王真言曼拏罗三昧耶。纵广五肘如法图饰。标郭界院开廓四门。彩色笔盏皆净新好。画匠画时出入净浴着净衣服。内院当中画大金轮。当轮心上宝莲华座。上释迦牟尼如来作说法相面西而坐。右大奋怒王观世音菩萨。左执金刚秘密主菩萨。大奋怒王观世音座后。憍理菩萨手执莲华。次半拏罗婆徙儞白衣观世音菩萨手执莲华。次摩诃湿废多白身观世音菩萨。一手执如意宝杖一手执澡罐。是诸菩萨而坐莲座。次一髻罗刹女神面目可畏。蛇为璎珞身有六臂。右一手执金刚杵。一手持罥索一手持曲刀。左一手持钺斧一手持皿钵。一手以大指捻无名指根下文。其中指无名指小指。急握大指作拳。头指直竖作期克印。半加趺坐身披象皮。次院开敷莲华台上。一切诸印绕火光焰。东门可畏眼金刚。一手把杵一手扬掌半加趺坐。南门毗那夜迦头金刚。身有四臂。一手执杵一手持钺斧。一手执罥索一手持三叉戟半加趺坐。西门莲华种族度底使者。一手把白拂一手伸于膝上半加趺坐。北门金刚种族大顶金刚王。一手执罥索一手把杵半加趺坐。如是诸神身出光焰。次院一切天印绕火光焰。四门四角宝阏伽瓶。口出莲华蒲桃朵叶金刚杵头。于其院界金刚标郭幡华庄严。西门置七宝瓶。满盛白栴檀香郁金香龙脑香水。裹置七宝帛盖其上。依法加持香华香水饮食果子涂香烧香酥灯油灯。供养诸佛菩萨真言明神。净严身服食三白食结印护身。西门作法召请结所。依不空王观世音相。以一切法任持智印金刚身语心印。入真言字轮轮摄观世音相。观自在智平等轮光三昧耶。诵持神通解脱心陀罗尼真言。当请十方刹土三世一切如来。摄受加被此曼拏罗印三昧耶。诵大奋怒王真言。加持香水瓮。是真言者教诲请法者。三昧耶加持散华灌顶受三昧耶。入是坛者当入一切如来种族灌顶曼拏罗三昧耶。证见一切不空种族一切曼拏罗印成就三昧耶。一切厄障尽皆消灭。一切如来种种功德当得相应。一切真言明仙大转轮王恭敬祐护。一切天龙八部鬼神爱乐恭敬。一切真言明神常为恃怙。一切行恶天龙八部人非人等。欲起障恼恶心自灭。</p>
  <p>　　世尊是大奋怒王成就三昧耶者。银造大奋怒王观世音菩萨。身长横量十六指量。三面四臂。正中大面熙怡瞬目眉间一眼。左面颦眉怒目可畏眉间一眼。右面颦眉努目狗牙上出。极大可畏眉间一眼。三首宝冠冠有化佛。一手执莲华一手把罥索。一手持曲刀一手执三叉戟。结加趺坐莲华座上。身佩光焰。天妙衣服宝珠璎珞。耳珰环钏种种庄严。右银多罗菩萨执持莲华半加趺坐。左银不空明王菩萨。掌持七宝半加趺坐。华冠衣服璎珞环钏。种种庄严坐莲华座。观世音右银作真言者。长跪而坐。一手把香炉一手执数珠瞻仰菩萨。像造饰已。如法当以白栴檀香泥摩坛洁饰。白栴檀香泥郁金香泥沉水香泥画开莲华像置台上。依法承事恭敬供养。常依不空王观世音相。以一切法任持智印金刚身语心印。入真言字轮轮摄观世音相观自在智平等轮光三昧耶。诵持神通解脱心陀罗尼真言。大奋怒王真言。加持银像。身现神通躯目瞻动。放大光明伸手摩顶。赞言善哉善哉善男子。我今为汝真实成就一切胜愿。持真言者于时身上亦出光明。得此相者则证神通三昧耶。当得不空无垢广大光明大真言仙称叹三昧耶。于六十八百千大真言仙三昧耶。而最为最。寿命七十二那庾多百千大劫。受此劫终于夜晓时。则得证成阿耨多罗三藐三菩提故。其所世界欻然变如安乐国土。复得增寿无量无边阿僧祇劫。阐扬不空神通解脱心陀罗尼真言大曼拏罗印三昧耶种种法门。又法精洁加持于身。每日六时诵持大奋怒王真言。中无间阙满三十六旬。得观世音现身。与证世间真言坛印之法。印捺啰罗惹法功巧法。戏弄人法絷缚法。调伏法幻化法。自护护他法安怛陀那法。取伏藏法作金银法。腾空法履水如地法。禁火禁刀法起活故人法。召日天月天法治。诸病法。呼召一切天龙药叉罗刹人非人法。止贼法除盖障法皆得成就。谓为有情生诸福聚。又法按像足上。诵大奋怒王真言者。所有过去积集善根。尽皆来集当得富饶。若每晨时瞻观像面。诵大奋怒王真言者。得诸贵人恭敬供养。若把像腰诵大奋怒王真言者。当便省忆过去生事。又把像腰诵大奋怒王真言者。世人敬爱念如所愿。若加持宝冠戴置顶上。譡受一切如来大灌顶法。若把像膝诵大奋怒王真言者。一切金刚当自归伏力如金刚。若按像顶诵大奋怒王真言者。当得梦见十方三世一切如来摩顶祐护。不入三涂得不退地。得诸如来功德蕴门。若像右耳边诵大奋怒王真言者。便得世间富贵圆满。若像左耳边诵大奋怒王真言者。则得一切药叉罗刹恭敬给侍。若奋目瞤睛观毗沙门像面。诵大奋怒王真言者。则得毗沙门王乐为使护。若奋目瞤睛观功德天面。诵大奋怒王真言者。则得功德天供养祐护。若加持钵满盛饮食。置文殊师利菩萨前。以手洝覆钵上。诵奋怒王真言加持。当以饮食分为四分。一分供养文殊师利菩萨。一分供养释迦牟尼佛。一分供养观世音菩萨。一分分为二分。一分自吃一分溥施一切沙门婆罗门一切人民。食此食者皆得除灭十恶五逆一切盖障。世诸病恼尽皆消灭。当生之处证宿命智。若能日日作此法者。速得除灭一切障累。渐得聪悟解深法门。口气香洁如优钵罗华。福寿增圆无诸夭疾。当证菩提。</p>
<div class="jwbt-box"><div class="jwbtbm"><a name=j0313-03-7><a href="0313-03.htm#MENU-top">一切种族坛印品第四十八之一</div></div></a></a>
<p>　　世尊复有不空王会通一切如来种族曼拏罗印三昧耶。此三昧耶皆是毗卢遮那如来而演说之。亦是一切不空罥索一切曼拏罗印三昧耶中。为最无上三昧耶。若有见闻蠲众垢障。若有人能每日如法结此印者。则得摧坏一切药叉罗刹毗那夜迦诸恶鬼神。皆为火烧身心惶怖闷乱于地。四散驰走当远此界。常得十方三世一切诸佛菩萨摩诃萨。三十三天一切天众而皆集护。二十八部龙神鬼等亦常会集。结此印处。则是一切诸佛制多。亦是一切诸佛转大法轮金刚道场。灭余十恶五逆一切罪障。增长一切菩提福聚威德善根。</p>
  <p>　　不空罥索印。</p>
  <p>　　合腕仰掌。以二头指各屈捻大拇指头上。其二中指二无名指。竖头相去三寸。其二小指各反[打-丁+必]。在无名指中节背上。此印三昧作修诸法皆不空过。所得福聚。等见诸佛菩萨功德。</p>
  <p>　　不空供养印。</p>
  <p>　　合腕以二中指二无名指二小指。并屈合头相拄。当开掌内二寸半量。其二头指各直竖伸。头相去三寸。其二大拇指。各竖伸二头指裹。头去二头指二中指三分之间。此印三昧供养十方三世一切诸佛菩萨摩诃萨。则得无上最胜供养福蕴之门。</p>
  <p>　　不空钩印。</p>
  <p>　　合腕改屈二无名指头如钩。搏中指中节侧上。相着头不相着。以二小指直伸。头相去三寸。其二中指合头相拄。二头指二大拇指准前直伸。此印三昧钩证十方一切诸佛种种三昧菩提心法。成就不空解脱果故。</p>
  <p>　　不空法界清净印。</p>
  <p>　　准第三印。唯改屈右头指头。搏中指中节侧上。余并准前。此印三昧能动大地。于虚空中雨种种华供养诸佛。</p>
  <p>　　不空大摧碎印。</p>
  <p>　　合腕屈二中指头如钩。其二无名指竖头相拄。二大拇指二头指二小指。准前第三印直竖伸之。此印三昧力能摧破一切地狱。有情剧苦尽皆消灭。</p>
  <p>　　不空摩尼宝印。</p>
  <p>　　合腕二中指微屈头相拄。二无名指头微屈相去寸半。出二中指头。二大拇指侧附头指。邪伸二头指。微少屈。头相去三寸。二小指向外竖伸。头相去四寸。此印三昧出现无量种色光明。供养十方一切诸佛菩萨海众。</p>
  <p>　　不空礼拜印。</p>
  <p>　　合腕以二中指二无名指二小指。相并合头相着。二头指直伸相去二寸半。二大拇指各头指裹直竖伸之头相去一寸。此印三昧入坛礼拜。请佛供养念诵行道。皆以为首供养诸佛菩萨海众。</p>
  <p>　　不空结大界印。</p>
  <p>　　仰左手以大拇指头。横押头指中指无名指小指胛上作孔。覆右手以头指中指无名指小指。入左手五指虎口中。其大拇指从左手下入掌中。横押头指中指无名指小指胛上。两相钩握为拳。此印三昧结界护身力如金刚。不为一切毗那夜迦之所损害。</p>
  <p>　　不空拳印。</p>
  <p>　　二手大拇指各捻无名指根文侧上。各以中指无名指小指。握大拇指作拳。各以头指直伸。各搏胸胁。此印三昧力能坚固大菩提心。慈悲相应一切如来加被祐护。</p>
  <p>　　如是九印乃是不空大力印三昧耶。能除一切五无间罪。当入十方一切净土。能会十方三世一切如来种族印三昧耶。而出现故。此印是毗卢遮那如来之所说故。观世音观护赞叹。若有人常结此印者。速得六波罗蜜相应圆满。</p>
  <p>　　大奋怒王棓印。</p>
  <p>　　起斜立身。以二手四指。右押左相叉入掌中。急握作拳。二大拇指双押二头指中节侧上。以印顶上伸臂向上。此印三昧摧伏一切大奋怒王悉皆坏散。</p>
  <p>　　大奋怒王期克印。</p>
  <p>　　作丁字立。二手大拇指各捻无名指根侧文。各以中指无名指小指。急握大拇指为拳。头指各直伸之。以左手按腰侧上。头指向前伸之。右手当胸直竖。以头指面侧向外。作期克势。此印三昧摧伏一切诸恶龙神药叉罗刹阿素落王毗那夜迦。一切神鬼作障碍者。皆当散坏。亦能摧灭十恶五逆一切重罪。尽皆蠲除。</p>
  <p>　　大奋怒王顶印。</p>
  <p>　　右手大拇指入左手虎口中。与头指中指无名指小指。急握左手大拇指。头指中指无名指小指作拳。其左手大拇指。入右手虎口中。与头指中指无名指小指。握右手大拇指。头指中指无名指小指作拳。此印三昧结界灌顶祐护于身。会通一切诸法处用。</p>
<div class="jwbt-box"><div class="jwbt"><a name=j0313-03-8><a href="0313-03.htm#MENU-top">不空罥索神变真言经卷第二十三</div></a></a>
<div class="jwbtbm"><a name=j0313-03-9><a href="0313-03.htm#MENU-top">一切种族坛印品第四十八之二</div></div></a></a>
<p>　　大奋怒王入坛印。</p>
  <p>　　准前第十二印。唯改右头指。向外直伸。此印坛内作诸法用。</p>
  <p>　　大奋怒王召请印。</p>
  <p>　　二手头指中指无名指小指。右押左掌内相叉。相钩急握。伸二大指上下来去。此印三昧请召一切真言明神坛神。会坛而住。</p>
  <p>　　大奋怒王见实相印。</p>
  <p>　　准前第十四印。改[打-丁+(稯-禾)]十指节。皆出节头。二大母指右押左屈如拳。合腕相着。此印三昧速见一切真实法性见诸天人。</p>
  <p>　　大奋怒王供养印。</p>
  <p>　　二手合掌虚于掌内。二大拇指各伸。捻中指中节侧文上。二头指各屈。押二大拇指胛上。二头指胛背相着。此印三昧十方三世一切刹土。能雨种种七宝衣服宫殿楼阁幢幡宝盖水陆诸华。一切奇香海云。一一佛会。广作供养彼诸一切诸佛菩萨摩诃萨故。</p>
  <p>　　大奋怒王安慰诸天印。</p>
  <p>　　右手五指并伸。屈肘与髆齐。掌面向外。头指捻大拇指头上。左手五指并伸垂下。此印三昧安慰坛会一切天神。皆使欢喜乞一切愿。</p>
  <p>　　大奋怒王灌顶印。</p>
  <p>　　合掌各以头指中指无名指小指。并屈上节一节。合头相拄。二大拇指直伸相并。附头指侧。此印三昧若灌顶者。则得一切如来赞叹。</p>
  <p>　　大奋怒王发遣印。</p>
  <p>　　右手当胸仰掌。屈中指如钩。其大拇指亦向掌屈。与中指头指相去半寸。其头指无名指小指。各散微屈。大拇指来去。左手仰掌置左膝上。此印三昧发遣一切诸佛菩萨真言明神。修是十印。速得一切悉地现前。一切诸佛菩萨摩诃萨悉皆欢喜。</p>
  <p>　　大湿废(无计反下同)多菩萨印。</p>
  <p>　　合腕开掌。右手五指散屈如莲华叶。其五指间相去一寸。左手大拇指捻无名指根文。中指无名指小指。握大拇指作拳。头指直伸微屈。此印三昧助成诸法。</p>
  <p>　　大湿废多菩萨钩印。</p>
  <p>　　合腕开掌。屈二中指如钩。各以大拇指头指无名指小指。总散磔开少微屈之。其十指间相去一寸。其二大拇指二中指二小指。头相去一寸。此印三昧会诸法中自在成就。</p>
  <p>　　大湿废多菩萨随心印。</p>
  <p>　　又合腕。二大拇指相并平伸。二头指二中指头各微屈之。头相去一寸。二无名指各直竖伸。二小指各微屈之。头相去半寸。其头指中指间相去一寸。此印三昧随心修作一切诸法。皆得成就。</p>
  <p>　　大湿废多菩萨根本思惟印。</p>
  <p>　　结加趺坐。头向右肩微低头视。屈右手向上仰掌。头指中指屈头。拄右耳门。大拇指无名指小指。散磔微屈。左手仰伸置右膝上。作思惟相。此印三昧于一切印三昧耶。而最为上。</p>
  <p>　　大湿废多菩萨钩诸法心印。</p>
  <p>　　右手侧当心前。大拇指捻无名指根文。中指无名指小指。握大拇指作拳头指屈如钩。左手大拇指捻无名指根文。四指握大拇指作拳。置左膝上。如是五印甚为希有。若常结者。速得十恶五逆一切罪障尽皆消灭。成就一切功德福蕴。得观世音种族真言明印法皆成办。</p>
  <p>　　多罗菩萨根本印。</p>
  <p>　　二手中指无名指小指。各自作拳。拳面相合。二头指各少屈。头相拄。二大拇指并直伸。押二中指侧上。此印三昧助成不空王一切真言坛印三昧耶。</p>
  <p>　　多罗菩萨心印。</p>
  <p>　　准根本印。改屈二头指作拳。二小指少屈。合头相拄。二大拇指并伸。押头指侧上。余指准前。此印三昧助祐不空罗惹法中而为第一</p>
  <p>　　多罗菩萨灌顶供养印。</p>
  <p>　　合腕以二中指直竖。屈上第一节。合头相拄。屈二头指各押中指中节侧上如钩。二无名指各自作拳。二大拇指并伸。押二无名指侧上。二小指竖伸合头。此印三昧能出无量种种色物供养海云。供养一切诸佛菩萨摩诃萨众。亦复以印灌顶护身。</p>
  <p>　　多罗菩萨降魔印。</p>
  <p>　　左手当心。把右手腕。右手中指无名指小指。相并侧竖拟前。头指大拇指向掌紧屈如钩。此印三昧摧伏一切诸恶药叉罗刹毗那夜迦。悉皆怖走无敢敌者。如是四印助会成就不空王坛印三昧耶。一切业障悉皆消灭。一切行愿速皆圆满。</p>
  <p>　　莲华孙那唎神大身印。</p>
  <p>　　二手十指入掌。右押左指面相钩。合掌相著作拳。其右大拇指押左大拇指背上。此印三昧会祐不空王坛印三昧耶。作一切法。</p>
  <p>　　摩诃半拏啰婆枲抳菩萨印。</p>
  <p>　　准孙那唎印。改二头指直竖。微屈头相拄。二大拇指急屈如钩。开掌三寸。余指准前。此印三昧助祐不空王坛印三昧耶随作诸法。</p>
  <p>　　一髻罗刹女神印。</p>
  <p>　　准婆枲抳印。改二大拇指。押二中指侧上。合掌相着。余指准前。此印三昧于兹不空王坛会。摧伏一切毗那夜迦作障碍者。能助悉地。</p>
  <p>　　可畏眼神印。</p>
  <p>　　准罗刹印改开其掌。二大拇指入掌。各捻小指侧面头上。二头指直竖。合头相拄。二中指二无名指。准前相钩。头拄二大拇指。甲背侧上。此印三昧助会不空王曼拏罗一切可畏神印三昧耶。</p>
  <p>　　计利枳攞神印。</p>
  <p>　　合掌二中指二无名指二小指。右押左指面相钩作拳。二大拇指并伸。押二中指侧上。二头指直竖相拄此印三昧会同成就一切计利枳攞印三昧用。</p>
  <p>　　金刚顶印。</p>
  <p>　　准计利枳攞印。改屈二头指上节如钩。此印三昧会通不空王坛印三昧耶一切金刚种族印三昧耶。</p>
  <p>　　度底使者印。</p>
  <p>　　准计利枳攞印。改二小指竖头相拄。此印三昧会通不空王坛印法一切度底印三昧耶。</p>
  <p>　　大奋怒王结界印。</p>
  <p>　　准使者印。改二小指入掌。相叉作拳。二头指直竖合头。此印三昧结十方界。禁约一切毗那夜迦。</p>
  <p>　　大奋怒王请召印。</p>
  <p>　　准结界印。改二中指竖头相拄。二头指头捻二中指背上节。二大拇指押二无名指侧上。二头指数数来去此印三昧召请发遣一切诸佛菩萨金刚真言明神。</p>
  <p>　　大奋怒王供养印。</p>
  <p>　　准召请印。改二头指。各押二中指中节侧上。此印三昧加持一切供养之物。敷置坛内而供养之。</p>
  <p>　　大奋怒王灌顶浴印。</p>
  <p>　　合掌二小指二无名指并竖。微屈头相拄。二中指二头指直竖。微曲头各相去一寸。二大拇指入掌。双屈如钩。此印三昧安置顶上。使人印上注泻香水。灌顶浴身。</p>
  <p>　　大奋怒王脱衣印。</p>
  <p>　　准灌顶印。改屈二头指如钩。此印三昧着脱衣时。加持衣服当着舍之。</p>
  <p>　　大奋怒王忆念真言神印。</p>
  <p>　　合掌二小指各捻二大拇指胛上。二无名指直竖。微屈合头相拄。二中指直竖。微曲头相去一寸。二头指各屈如钩。此印三昧忆念一切菩萨真言明神。祐护不舍。</p>
  <p>　　大奋怒王净水印。</p>
  <p>　　右手大拇指。与小指头相拄。中指无名指并相直伸。头指屈如钩。此印三昧取水点眼鼻喉口耳额上。净身口业。</p>
  <p>　　大奋怒王香华印。</p>
  <p>　　右手头指。与大拇指头相捻。中指直竖微曲。无名指小指相并直竖。此印三昧加持香华乃当供养。</p>
  <p>　　大奋怒王灯印。</p>
  <p>　　准香华印改中指直伸。此印三昧加持灯上护摩食上。</p>
  <p>　　大奋怒王大轮印。</p>
  <p>　　右手大拇指头指中指无名指小指各竖磔开。以左手大拇指头指中指无名指小指。叉入右手头指中指无名指小指岐间。急握右手指背上。</p>
  <p>　　其左大拇指押右大拇指背第一节。此印三昧右旋绕身三匝。头上身下各掷三遍。即现大奋怒王观世音种种大神变三昧耶相。</p>
  <p>　　大奋怒王摧伏毗那夜迦印。</p>
  <p>　　二手各以四指。握大拇指上节头作拳。二拳面急相合著。此印三昧摧伏一切毗那夜迦不相恼害。</p>
  <p>　　大奋怒王伏诸神鬼印。</p>
  <p>　　准伏毗那夜迦印。拳面相着。改二大拇指并伸。押二头指中节侧上。此印三昧摧伏一切药叉罗刹诸神鬼等不相娆害。</p>
  <p>　　执金刚菩萨身印。</p>
  <p>　　准伏诸神鬼印。改二头指直竖微屈。头相去一寸。二大拇指并伸。押二中指侧中节上。此印三昧助祐不空王坛印三昧耶。</p>
  <p>　　执金刚菩萨心印。</p>
  <p>　　准前金刚身印。拳面相着。改左头指竖伸。右头指紧屈如钩。此印三昧助祐不空王坛印三昧耶。随作诸法。</p>
  <p>　　三界天印。</p>
  <p>　　合掌十指各散磔开。屈头相拄。十指岐间各相去半寸。此印三昧是大自在天那罗延天大梵天印三昧耶。能会三界一切天众。住不空王坛印三昧耶中。</p>
  <p>　　焰摩王印。</p>
  <p>　　准三界天印。改屈右头指大拇指。各屈如钩。左头指大拇指各微屈之。此印三昧会祐不空王坛印三昧耶。</p>
  <p>　　水天印。</p>
  <p>　　准焰摩王印。改屈左头指大拇指如钩。勿与右头指大拇指头相着。此印三昧名一切龙王心印。会祐不空王坛印三昧耶。</p>
  <p>　　俱摩罗天印。</p>
  <p>　　准水天印。改二头指屈押二中指侧上节。此印三昧会祐不空王坛印三昧耶。</p>
  <p>　　三世一切如来印。</p>
  <p>　　合腕右手五指竖开微屈。五指岐间相去一寸。左大拇指与小指头相拄。头指中指无名指相并直竖此印三昧坛中结者。则得一切如来神通而安慰之。</p>
  <p>　　大奋怒王供养印。</p>
  <p>　　侧合掌。二无名指二小指直竖合头。二中指屈当二无名指侧上节。头相去半寸。二头指屈如钩。去二中指侧一寸。二大拇指各附二头指。微似屈之。此印三昧曼拏罗会。稽请一切如来当供养之。</p>
  <p>　　大奋怒王定坛门印。</p>
  <p>　　合腕开掌。二大拇指二小指。直竖微屈合头。二中指二无名指各屈如钩。头相去四分。二头指竖伸微屈。头相去四分。八指岐间相去半寸。此印三昧加持一切曼拏罗门。是五十三印于不空大奋怒王观世音种族曼拏罗印三昧耶。力能成就悉地三昧耶。如是诸印一切用者。皆得成就。如是诸印乃是三世一切诸佛大神通力加被说示。若有修行如是印处。其地方所则是诸佛舍利制多。亦是金刚坚固之地。若复有人而常修习是诸印者。当知是人则已当得不退转地。</p>
<div class="jwbt-box"><div class="jwbtbm"><a name=j0313-03-10><a href="0313-03.htm#MENU-top">大奋怒王字轮坛真言三昧耶品第四十九</div></div></a></a>
<p>　　世尊是不空大奋怒王曼拏罗真言字印三昧耶。能成一切悉地之法。能除一切黑闇罪障。能遮一切三恶道业。若有能依一切如来金刚智印秘密法门。修此曼拏罗印三昧耶者。必令当得阿耨多罗三藐三菩提。圆满一切诸佛菩提种种行愿。方圆五肘净治涂地。规郭界院开廓四门。内院青地心上。千叶开敷莲华。台上二手合腕相着。仰开指掌。中罥索印左右相槃。其索两头作龙头状。绕上火焰。其莲叶上次第当画五十八器仗印真言。绕字光焰。四面四角开敷莲华。四面台上金刚华鬘杵印宝莲华鬘印。绕上火焰。四角台上金刚摩尼珠印绕上火焰。次院遍大海水。四面莲华。一一台上次第当画五十八手印真言。绕字光焰。四门台上金刚摩尼珠印。上火光焰。四角台上十字金刚杵印绕上火焰。次院青地四面莲华须弥座上。宝幢幡盖印种种宝华果树印。四门四角座上如意宝瓶口出莲华茎叶。四门海水。内二院界金刚标界。外宝地界上种种色摩尼宝珠绕上光焰。种种幡华阏伽香水。酥灯油灯一切饮食罗设供养。烧诸名香以诸杂华稻谷华白芥子种种末香。散布坛上而为供养。是真言者清洁身服依法作治。令诸近士恭敬礼拜授灌顶法。入此坛者当入诸佛种族坛印三昧耶。得灭过去亿劫一切垢累罪障。一切愿行速当成就。</p>
  <p>　　华鬘真言。</p>
  <p>　　唵(喉中抬声引呼下同一)钵头(二合)么(二)摩隶(三)</p>
  <p>　　华臂真言。</p>
  <p>　　唵(一)钵头(二合)么(二)步臡(人制反三)</p>
  <p>　　金刚鬘真言。</p>
  <p>　　唵(一)跋驲啰(二)摩[口*(隸-木+士)](三)</p>
  <p>　　三戟鬘真言。</p>
  <p>　　唵(一)室(丁吉反二合)[口*履]输攞(二)么[口*犁](三)</p>
  <p>　　摩尼华真言。</p>
  <p>　　唵(一)么抳(二)钵头(二合)米(三)</p>
  <p>　　金刚莲华真言。</p>
  <p>　　唵(一)跋驲啰(二)钵头(二合)米(三)</p>
  <p>　　观华冠真言。</p>
  <p>　　唵(一)弭路迦(斤逻反下同音二)钵头(二合)米(三)</p>
  <p>　　溥遍华真言。</p>
  <p>　　唵(一)縒曼多(上二)钵头(二合)米(三)</p>
  <p>　　最胜华真言。</p>
  <p>　　唵(一)跛(二合)啰嚩啰(二)钵头(二合)米(三)</p>
  <p>　　大华真言。</p>
  <p>　　唵(一)弭补攞(二)钵头(二合)米(三)</p>
  <p>　　龙华真言。</p>
  <p>　　唵(一)那(去)誐(银迦反又音迦字斤攞反二)钵头(二合)米(三)</p>
  <p>　　无边华真言。</p>
  <p>　　唵(一)旖滩多(二)钵头(二合)米(三)</p>
  <p>　　精进华真言。</p>
  <p>　　唵(一)弭[口*履]野(二)钵头(二合)米(三)</p>
  <p>　　莲华甲真言。</p>
  <p>　　唵(一)迦嚩者(二)钵头(二合)米(三)</p>
  <p>　　散华真言。</p>
  <p>　　唵(一)素噜素噜(二)钵头(二合)米(三)</p>
  <p>　　胜华真言。</p>
  <p>　　唵(一)惹野(二)钵头(二合)米(三)</p>
  <p>　　无胜华真言。</p>
  <p>　　唵(一)弭惹野(二)钵头(二合)米(三)</p>
  <p>　　无等华真言。</p>
  <p>　　唵(一)旖尔亸(二)钵头(二合)米(三)</p>
  <p>　　无他胜华真言。</p>
  <p>　　唵(一)旖播啰尔亸(二)钵头(二合)米(三)</p>
  <p>　　莲华坛真言。</p>
  <p>　　唵(一)曼拏攞(二)钵头(二合)米(三)</p>
  <p>　　剑华真言。</p>
  <p>　　唵(一)渴誐(同上二)钵头(二合)米(三)</p>
  <p>　　华锤真言。</p>
  <p>　　唵(一)没誐(同上)啰(二)钵头(二合)米(三)</p>
  <p>　　三戟华真言。</p>
  <p>　　唵(一)窒唎输攞(二)钵头(二合)米(三)</p>
  <p>　　华索真言。</p>
  <p>　　唵(一)播舍塞(桑乙反)普絮(知贾反二)钵头(二合)米(三)</p>
  <p>　　华轮真言。</p>
  <p>　　唵(一)斫羯(二合)啰(二)钵头(二合)米(三)</p>
  <p>　　华螺真言。</p>
  <p>　　唵(一)伤佉步陀(上)娜(二)钵头(二合)米(三)</p>
  <p>　　数珠真言。</p>
  <p>　　唵(一)旖[起-巳+乞]沙(上二)钵头(二合)米(三)</p>
  <p>　　警觉华真言。</p>
  <p>　　唵(一)跛(二合)啰步陀(上)娜(二)钵头(二合)米(三)</p>
  <p>　　合掌华真言。</p>
  <p>　　唵(一)按惹理(二)钵头(二合)米(三)</p>
  <p>　　期克华真言。</p>
  <p>　　唵(一)怛惹野(二)钵头(二合)米(三)</p>
  <p>　　金光华真言。</p>
  <p>　　唵(一)跋驲啰入嚩(二)钵头(二合)米(三)</p>
  <p>　　安慰华真言。</p>
  <p>　　唵(一)旖湿嚩縒(二)钵头(二合)米(三)</p>
  <p>　　与愿华真言。</p>
  <p>　　唵(一)嚩啰娜(二)钵头(二合)米(三)</p>
  <p>　　胜慰华真言。</p>
  <p>　　唵(一)旖湿嚩縒没陀(上)啰(上)钵头(二合)米(三)</p>
  <p>　　月华真言。</p>
  <p>　　唵(一)战捺啰(二)钵头(二合)米(三)</p>
  <p>　　日华真言。</p>
  <p>　　唵(一)素[口*履]野(二)钵头(二合)米(三)</p>
  <p>　　钺斧华真言。</p>
  <p>　　唵(一)跛(二合)啰首(二)钵头(二合)米(三)</p>
  <p>　　华棓真言。</p>
  <p>　　唵(一)誐(同上音)那(去二)钵头(二合)米(三)</p>
  <p>　　军吒利华真言。</p>
  <p>　　唵(一)军拏理(二)钵头(二合)米(三)</p>
  <p>　　华杖真言。</p>
  <p>　　唵(一)滩(去)拏(二)钵头(二合)米(三)</p>
  <p>　　心华真言。</p>
  <p>　　唵(一)纥(二合)唎娜野(二)钵头(二合)米(三)</p>
  <p>　　受法华真言。</p>
  <p>　　唵(一)縒么野(二)钵头(二合)米(三)</p>
  <p>　　胜坛华真言。</p>
  <p>　　唵(一)曼拏攞跋啰嚩啰(二)钵头(二合)米(三)</p>
  <p>　　请召华真言。</p>
  <p>　　唵(一)儞曼怛啰(二合)拏(二)钵头(二合)米(三)</p>
  <p>　　启法华真言。</p>
  <p>　　唵(一)旖耶者娜(二)钵头(二合)米(三)</p>
  <p>　　示现华真言。</p>
  <p>　　唵(一)娜啰舍娜(二)钵头(二合)米(三)</p>
  <p>　　加持华真言。</p>
  <p>　　唵(一)旖地瑟诧(魑贾反)娜(二)钵头(二合)米(三)</p>
  <p>　　头冠华真言。</p>
  <p>　　唵(一)摩矩絮(二)钵头(二合)米(三)</p>
  <p>　　灌顶华真言。</p>
  <p>　　唵(一)旖鼻晒遮(二)钵头(二合)米(三)</p>
  <p>　　嗔面华真言。</p>
  <p>　　唵(一)弭乞[口*履]亸(二)钵头(二合)米(三)</p>
  <p>　　嗔怒华真言。</p>
  <p>　　唵(一)矩噜陀(上二)钵头(二合)米(三)</p>
  <p>　　奋怒王华真言。</p>
  <p>　　唵(一)矩噜陀(上)啰惹(二合)钵头(二合)米(三)</p>
  <p>　　摄怒华真言。</p>
  <p>　　唵(一)矩噜陀(上)迦啰沙(上)拏(二)钵头(二合)米(三)</p>
  <p>　　明王华真言。</p>
  <p>　　唵(一)苾[亭*夜]啰惹(二)钵头(二合)米(三)</p>
  <p>　　多罗华真言。</p>
  <p>　　唵(一)亸啰(二)钵头(二合)米(三)</p>
  <p>　　白衣观世音华真言。</p>
  <p>　　唵(一)湿废(无计反)多(二)钵头(二合)米(三)</p>
  <p>　　白衣观音母华真言。</p>
  <p>　　唵(一)半拏攞(二)钵头(二合)米(三)</p>
  <p>　　罗刹华真言。</p>
  <p>　　唵(一)翳迦惹絮(二)钵头(二合)米(三)</p>
  <p>　　世尊如是不空大奋怒王三昧耶。五十八器仗印真言。书画曼拏罗心者。则等通会书画一切观世音种族曼拏罗印三昧耶。用此等真言。若有人能受持读诵听闻之者。所得功德皆不空过。复速得成一切如来执金刚性种种胜愿。</p>
  <p>　　唵(喉中抬声引呼下同一)旖暮伽(上二)弭么黎吽(三)</p>
  <p>　　唵(一)旖暮伽(上二)塞(桑讫反)普势(知例反)吽(三)</p>
  <p>　　唵(一)旖暮伽(上二)縒么曳吽(三)</p>
  <p>　　唵(一)旖暮伽(上二)曼拏黎吽(三)</p>
  <p>　　唵(一)旖暮伽(上二)布惹米只(虬曳反)吽(三)</p>
  <p>　　唵(一)旖暮伽(上二)迦(斤娜反)嚩制(之西反)吽(三)</p>
  <p>　　唵(一)旖暮伽(上二)播势吽(三)</p>
  <p>　　唵(一)旖暮伽(上二)悉地吽(三)</p>
  <p>　　唵(一)旖暮伽(上二)散娜[口*(隸-木+士)]舍儞吽(三)</p>
  <p>　　唵(一)旖暮伽(上二)入嚩黎吽(三)</p>
  <p>　　唵(一)矩噜陀(上二)枳利枳利吽(三)</p>
  <p>　　唵(一)矩噜陀(上二)弭唎弭唎吽(三)</p>
  <p>　　唵(一)矩噜陀(上二)旨理旨理吽(三)</p>
  <p>　　唵(一)矩噜陀(上二)入嚩隶普噜普噜吽(三)</p>
  <p>　　唵(一)矩噜陀(上二)悉悌吽(三)</p>
  <p>　　唵(一)矩噜陀(上二)縒么曳吽(三)</p>
  <p>　　唵(一)矩噜陀(上二)避理避理吽(三)</p>
  <p>　　唵(一)矩噜陀(上二)舍儞吽(三)</p>
  <p>　　唵(一)矩噜陀(上二)旨智旨智(三)吽莎(苏邑反)嚩诃(四)</p>
  <p>　　唵(一)矩噜陀(上二)跛(二合)啰步(三)莎(同上)缚诃(四)</p>
  <p>　　唵(一)钵头(二合)么(二)亸[口*(隸-木+士)]吽(三)</p>
  <p>　　唵(一)弭补攞(二)亸[口*(隸-木+士)]吽(三)</p>
  <p>　　唵(一)跛(二合)啰嚩(二)啰亸[口*(隸-木+士)]吽(三)</p>
  <p>　　唵(一)旖暮伽(上二)亸[口*(隸-木+士)]吽(三)</p>
  <p>　　唵(一)縒么野(二)亸嚟吽(三)</p>
  <p>　　唵(一)湿废(无计反)亸(二)嚩啰悌吽(三)</p>
  <p>　　唵(一)湿废(同上)亸(二)步臡吽(三)</p>
  <p>　　唵(一)湿废(同上)亸(二)嚩捺悌吽(三)</p>
  <p>　　唵(一)湿废(同上)譡倪(鱼枳反二)吽(三)</p>
  <p>　　唵(一)湿废(同上)亸(二)跋驲隶抳吽(三)</p>
  <p>　　唵(一)[寧*吉](宁吉反下同)履豸(途界反二)吽(三)</p>
  <p>　　唵(一)入嚩攞(二)入嚩攞吽(三)</p>
  <p>　　唵(一)弭讫(二合)[口*履]羝(二)吽(三)</p>
  <p>　　唵(一)弭湿嚩(二)姥弃(岐以反)吽(三)</p>
  <p>　　唵(一)涝(驴教反)[寧*吉](宁吉反)[口*履]抳(二)吽(三)</p>
  <p>　　唵(一)邓瑟吒(知扎反)啰迦啰理(二)噜地啰毕隶曳(三)姥噜姥噜吽(四)</p>
  <p>　　唵(一)旖嚩路枳儞(二)惹曳吽(三)</p>
  <p>　　唵(一)斫讫(二合)履抳(二)吽(三)</p>
  <p>　　唵(一)跋驲啰(二)陀(上)理吽(三)</p>
  <p>　　唵(一)蓝暮娜理(二)吽(三)</p>
  <p>　　唵(一)跋驲啰(二合二)目弃(同上)吽(三)</p>
  <p>　　唵(一)窒(丁吉反)[口*履]始契(二)吽(三)</p>
  <p>　　唵(一)嚩攞野抳(二)么詑儞吽(三)</p>
  <p>　　唵(一)嚩塞(同上)怛啰(二)步臡吽(三)</p>
  <p>　　唵(一)伤(去)迦(同上)理(二)吽(三)</p>
  <p>　　唵(一)旖避晒罽(二)吽(三)</p>
  <p>　　唵(一)入嚩攞(二)那虎底吽(三)</p>
  <p>　　唵(一)縒曼亸(二)曼拏隶吽(三)</p>
  <p>　　唵(一)縒曼多(二上)儞臡吽(三)</p>
  <p>　　唵(一)[口*落]乞沙(上)抳(二)吽(三)</p>
  <p>　　唵(一)縒曼多(上)度底(丁礼反二)縒啰縒啰吽(三)</p>
  <p>　　唵(一)跋驲啰[寧*吉][口*履]茶(二)縒么曳吽(三)</p>
  <p>　　唵(一)窒(同上)隶路枳野(二)摩诃弭么隶吽(二)</p>
  <p>　　唵(一)野么难奶(奴皆反二)吽(三)</p>
  <p>　　唵(一)缚噜拏(二)[革*(卄/(ㄇ@人)/戊)]底吽(三)</p>
  <p>　　唵(一)旨智旨智(二)吽(三)</p>
  <p>　　唵(一)儞理置(二)吽(三)</p>
  <p>　　唵(一)细坏(宁养反)目契(二)矩摩啰惹曳吽(三)</p>
  <p>　　世尊如是不空大奋怒王三昧耶。五十八手印真言。书画曼拏罗者。有大威德有大通力。神变无量。若能一一随从诸印诵是真言者。则令坛中所画手印。所结手印。皆现种种通用神变。光明晃爚。能动大地酥弥卢山。大海涌沸。一切天龙药叉罗刹。诸恶神鬼尽皆怖走。一切毗那夜迦潜没于地。一切罪障尽皆消除。一切菩提理趣胜藏执金刚性自然圆满。所有一切真实秘密曼拏罗印三昧耶。皆依此等如是真言。便得成就。</p>
<div class="jwbt-box"><div class="jwbtbm"><a name=j0313-03-11><a href="0313-03.htm#MENU-top">大奋怒王真言护持品第五十</div></div></a></a>
<p>　　洗浴真言。</p>
  <p>　　唵(喉中抬声引呼下同一)弭么攞(二)述(轮律反下同)悌吽(三)</p>
  <p>　　净身真言。</p>
  <p>　　唵(一)縒曼多(上二)播[口*履]讫沙(上)迦(三)误呬野陀(上)[口*(隸-木+士)](四)者啰者啰吽(五)</p>
  <p>　　净酥乳酪真言。</p>
  <p>　　唵(一)旖暮伽(上二)播舍述悌吽(三)</p>
  <p>　　结络髆索真言。</p>
  <p>　　唵(一)滩(去)拏(轻)播滩娜(二)素散捺陀(上)满悌吽(三)</p>
  <p>　　结发髻真言。</p>
  <p>　　唵(一)么抳入嚩攞(二)始契吽(三)</p>
  <p>　　洗手面真言。</p>
  <p>　　唵(一)縒曼多播[口*履](二)述悌吽(三)</p>
  <p>　　净治水真言。</p>
  <p>　　唵(一)旖弭[口*栗]多(上二)惹隶吽(三)</p>
  <p>　　净衣着衣真言。</p>
  <p>　　唵(一)縒曼多(上)扯(蚩也反)陀祢(宁礼反二)睹噜睹噜吽(三)</p>
  <p>　　护身真言。</p>
  <p>　　唵(一)縒曼多(上)[口*落]讫沙(上二)弭[口*履]弭[口*履]吽(三)</p>
  <p>　　结外界真言。</p>
  <p>　　唵(一)素(上)噜素(上)噜吽(二)</p>
  <p>　　结内界真言。</p>
  <p>　　唵(一)摩诃曼拏(上)隶吽(二)</p>
  <p>　　供养华真言。</p>
  <p>　　唵(一)旖暮伽(上)补涩波(二)跛(北没反下同音)啰嚩隶吽(三)</p>
  <p>　　供养香真言。</p>
  <p>　　唵(一)塞(桑纥反下同)普絮健悌(去二)塞普啰吽(三)</p>
  <p>　　涂香真言。</p>
  <p>　　唵(一)[寧*吉](宁吉反)么攞(二)述悌吽(三)</p>
  <p>　　烧香真言。</p>
  <p>　　唵(一)縒曼多(上)嚩皤娑(去二)钵头(二合)米吽(三)</p>
  <p>　　礼拜真言。</p>
  <p>　　唵(一)窒隶拽地(二)摩诃暮伽(上三)跛(二合)啰拏么吽(四)</p>
  <p>　　行道真言。</p>
  <p>　　唵(一)縒曼多(上二)播[口*履]迦隶吽(三)</p>
  <p>　　合掌供养真言。</p>
  <p>　　唵(一)萨嚩亸诧誐跢(二)跋驲啰惹理(三)縒么曳吽(四)</p>
  <p>　　每时入坛真言。</p>
  <p>　　唵(一)萨缚亸诧誐跢(二)暮伽(上)曼拏罗(三)跛(二合)啰髀舍野吽(四)</p>
  <p>　　授教真言。</p>
  <p>　　唵(一)旖暮伽(上)縒么耶(二)弭补攞(三)钵头(二合)米吽(四)</p>
  <p>　　加持弟子真言。</p>
  <p>　　唵(一)旖暮伽(上)妒使耶(二)湿嚩縒野吽(三)</p>
  <p>　　数珠真言。</p>
  <p>　　唵(一)旖暮伽(上)钵头弭儞(二)跛(二合)啰[革*(卄/(ㄇ@人)/戊)](无遏反)亸野吽(三)</p>
  <p>　　锡杖澡罐真言。</p>
  <p>　　唵(一)娜伽(上)步嚩儞(二)钵(二合)啰娑(上)啰(三)弭[口*栗]谛吽(四)</p>
  <p>　　结髆璎珞真言。</p>
  <p>　　唵(一)旖暮伽(上)播弭(二)怛(二合)啰目契吽(三)</p>
  <p>　　结索真言。</p>
  <p>　　唵(一)旖暮伽(上)[起-巳+乞](二合)连地(二)摩里鸡吽(三)</p>
  <p>　　一切器真言。</p>
  <p>　　唵(一)旖暮伽(上)縒没捺逻(二)縒隶吽(三)</p>
  <p>　　安坐真言。</p>
  <p>　　唵(一)旖暮伽(上)跋驲啰(二)钵头忙縒娜(三)摩地瑟絮跛野吽(四)</p>
  <p>　　灌顶真言。</p>
  <p>　　唵(一)振亸么抳(二)旖暮伽(上)鼻晒迦(三)鼻诜者(引)吽(四)</p>
  <p>　　设火食真言。</p>
  <p>　　唵(一)旖暮伽(上)入嚩隶(二)[寧*吉]伽亸野(三)萨嚩弭[起-巳+乞]娜设睹[口*論](弹舌呼四)旨理旨理吽(五)</p>
  <p>　　施鬼神食真言。</p>
  <p>　　唵(一)跛(二合)啰步多(上二)弭么黎(三)参(去)皤嚩吽(四)</p>
  <p>　　阏伽瓶真言。</p>
  <p>　　唵(一)钵头(二合)么迦攞臡(二)旖暮伽(上)[革*(卄/(ㄇ@人)/戊)]底吽(三)</p>
  <p>　　献香水真言。</p>
  <p>　　唵(一)旖暮伽(上)[寧*立](宁立反)[名*也](名也反二)健驮跛(二合)啰娑(去)隶吽(三)</p>
  <p>　　水盆真言。</p>
  <p>　　唵(一)縒曼多(上二)布啰野吽(三)</p>
  <p>　　献饮食真言。</p>
  <p>　　唵(一)旖暮伽(上)縒曼跢(二)参(去)皤缚吽(三)</p>
  <p>　　召请真言。</p>
  <p>　　唵(一)縒曼多(上)步嚩泥(二)旖暮伽(上三)迦唎沙(上)拏(上)吽(四)</p>
  <p>　　劝请诸佛菩萨真言。</p>
  <p>　　唵(一)萨嚩亸诧誐跢(二)菩地萨埵跛[口*履]述陀(上三)塞(苏邑反)嚩皤婆埵(都邑反)么(四)述悌(去)三(去)布啰野吽(五)</p>
  <p>　　请加持真言。</p>
  <p>　　唵(一)旖暮伽(上)散底(二)瑟絮睹吽(三)</p>
  <p>　　净火真言。</p>
  <p>　　唵(一)旖暮伽(上)跛(二合)逻(去)嚩[口*(隸-木+士)](二)散入嚩攞步嚩泥(去三)縒啰吽(四)</p>
  <p>　　灯真言。</p>
  <p>　　唵(一)旖暮伽(上)么抳(二)入嚩攞入嚩攞吽(三)</p>
  <p>　　三时供养真言。</p>
  <p>　　唵(一)窒[口*履]弭讫(二合)啰么(二)旖暮伽(上)散[亭*夜](亭夜反三)播[寧*也](宁也反)吽(四)</p>
  <p>　　降使者真言。</p>
  <p>　　唵(一)旖暮伽(上)弭[口*履]矩征(上二)苾旷(途晃反)縒野(三)度噜度噜吽[怡-台+巿](四)</p>
  <p>　　降诸鬼神真言。</p>
  <p>　　唵(一)旖暮伽(上二)迦[口*履]沙(上)野吽(三)</p>
  <p>　　发遣真言。</p>
  <p>　　唵(一)旖暮伽(上)三(去)布啰臡(人兮反二)跛(二合)啰縒啰蘖扯(三)塞(同上)嚩皤嚩南(四)旖弭[口*栗]多(上五)布[口*(隸-木+士)]吽(六)</p>
  <p>　　世尊如是真言三昧耶。于一切观世音曼拏罗印三昧耶中。随诸物类三遍五遍加持作法。则疾成就无诸障碍。尔时观世音菩萨摩诃萨。复白佛言世尊。如来听说读诵。成就真实一切不空如来秘密种族会通一切曼拏罗印三昧耶秘密法性无戏论性大乐不空金刚法故。方便善巧成立胜智。一切事业调伏世间。溥遍三界自在最胜。此三昧耶乃于一切无上菩提真实解脱坛印法中。简择诠出。为真言者圆满成就一切菩提灭诸盖障。若苾刍苾刍尼族姓男族姓女。能依一切不空如来甚深智印善建立性金刚法门。以大悲心恭敬供养。受持读诵书写解说。或复教人书写受持。如法思惟清净修行。无暂舍废常依如是不空罥索心王陀罗尼真言三昧耶中一一曼拏啰印三昧耶。随真言法一一作法。我当随逐为作拥护。为除无始垢障重罪。为速现与不空随量成就法愿。世尊斯人我常不舍。当与安住不退转地。乃至阿耨多罗三藐三菩提转法轮处。我常承事爱乐是人。亦如阿难承事如来。无暂懈怠。如是承事乃至涅槃收取舍利。大以七宝起舍利塔。以诸华香种种幢幡宝盖衣服。常作供养无时断绝。世尊我于此人。如是爱乐恭敬尊重观侍供养。世尊若旃茶罗人受持此法。不识恩义外示贤善内行腐败。窃盗一切陀罗尼真言坛印三昧耶。我慢贡高无菩提心。不持净戒不住慈悲。谄曲嫉妒互相毁蔑。谤讟一切陀罗尼真言坛印三昧耶。亦不具信此陀罗尼真言坛印三昧耶。如斯人辈是真恶族旃茶罗种。世尊如是旃茶罗人。我以种种方便神力。欲脱此人少许厄难。无能得济。由斯因缘修不成就非我过咎。世尊复有苾刍苾刍尼诸族姓子。身意恬寂持如来戒。正见正信是不空罥索心王陀罗尼真言广大解脱莲华曼拏罗印三昧耶。具依众法无诸妒心。昼夜精勤受持读诵恒不断绝。我随爱乐肩负是人恒不舍离。心所求法皆为满足。</p>
  <p>　　尔时释迦牟尼如来。赞观世音菩萨摩诃萨言。善哉善哉大悲者。汝发斯愿为最上愿。如是愿者汝应为之。世间度脱一切有情。皆令安住阿耨多罗三藐三菩提地。尔时执金刚秘密主。一切眷属曼拏罗神四天王神。一切天龙药叉罗刹乾闼婆阿素洛孽鲁茶紧那罗摩呼罗伽人非人等。一时合掌恭敬瞻仰同声赞观世音菩萨摩诃萨言。善哉善哉大悲者。我等大众同于世间随逐尊者。恭敬供养此不空罥索心王陀罗尼真言广大解脱莲华曼拏罗印三昧耶。此法真是一切如来种族会通三昧耶。我辈皆能常勤依法受持读诵书写听闻恭敬供养求大成就。职令不断。若见有人常能依法。受持读诵恭敬供养。我辈常护助成就法。圣者我辈知恩。非不知故以坚固心。愿长守护不舍是法。</p>
  <p>　　尔时观世音菩萨摩诃萨。诰诸大众善哉善哉。汝能发是最精进愿护持此法。此法是真一切如来种族会通三昧耶尔时执金刚秘密主一切眷属。闻法欢喜合掌旋绕辞还本宫。</p>
<div class="jwbt-box"><div class="jwbt"><a name=j0313-03-12><a href="0313-03.htm#MENU-top">不空罥索神变真言经卷第二十四</div></a></a>
<div class="jwbtbm"><a name=j0313-03-13><a href="0313-03.htm#MENU-top">执金刚秘密主问疑品第五十一</div></div></a></a>
<p>　　尔时执金刚秘密主菩萨摩诃萨。于自宫中乃与无量诸大真言仙王。前后围绕。端坐观察思惟此法。诰诸仙言。彼观世音菩萨摩诃萨。说此不空罥索心王陀罗尼真言广大解脱莲华曼拏罗印三昧耶。乃是一切菩萨摩诃萨。共所合掌恭敬顶礼修治之处。极为甚深秘密法藏。我及梵释一切诸天诸真言。仙一切魔众沙门婆罗门人非人等。尽皆迷惑非意思伺非度所测。此法广大极为甚深难解难入。如是不空罥索心王陀罗尼真言广大解脱莲华曼拏罗印像三昧耶无量无数。已于佛前大众中说等如大海。云何得入此大法海三昧耶门。修学受持。我等犹如芥子击动苏弥卢山。云何得动。如以十方一切微尘诸佛刹土。内芥子中。云何得入。若复有人乐欲书写受持读诵听闻修者。先不承事恭敬供养十方过现一切刹土殑伽沙俱胝那庾多百千诸佛。一切深法读诵听闻。何由得解此不空罥索心王陀罗尼真言广大解脱莲华檀印三昧耶。是一切菩萨摩诃萨。共所合掌恭敬顶礼赞叹受持读诵修习。大秘密三昧耶。得解脱处。非我修法。由是迷惑。难解难入此大甚深秘密三昧耶。又复有人受持一切诸佛法教。证于出世最甚深法善巧智慧。于此法中勇猛精进信解受持。读诵听闻犹不得了。何况今世当世。苾刍苾刍尼族姓男族姓女。受持读诵听闻修习此不空罥索心王陀罗尼真言广大解脱莲华檀印三昧耶种种神通。求成就者。当云何成。我诸菩萨梵释诸天。一切诸众。有此疑惑事须问佛为解众所心之疑惑。当令有情修治成就得满诸愿。</p>
  <p>　　尔时执金刚秘密主菩萨摩诃萨。当敕无量俱胝百千诸大真言仙王大众。各以无量神通威力。饰持种种幢幡宝盖。真珠网缦杂宝华鬘。天妙衣服水陆诸华。天诸末香涂香烧香。天诸伎乐头冠缨珞。七宝绦襻钗珰环钏。一切色相摩尼宝珠。前后围绕。执金刚秘密主菩萨摩诃萨而为上首。发宫殿中作大神通。以此不空罥索心王陀罗尼真言三昧耶神通威力。从空来至补陀洛山观世音菩萨摩诃萨宝宫殿中。不空罥索心王陀罗尼真言广大解脱莲华曼拏罗印三昧耶会上。正于如来大众中下。则便佛前恭敬作礼。各以所持种种供具作大供养。右绕如来数百千匝。却退一面重礼佛足。往观世音菩萨摩诃萨前。一时顶礼菩萨双足。复作种种广大供养。右绕七匝及遍周匝。广大供养一切菩萨摩诃萨大曼拏罗神。并会大众。尔时执金刚秘密主菩萨摩诃萨。与诸仙众便于观世音菩萨摩诃萨前。嬐然一面整理衣服。合掌恭敬靖默瞻仰。于须臾间执金刚秘密主菩萨摩诃萨。轮弄持杵步如师子往诣佛前。又复顶礼右绕三匝却退一面。长跪叉手前白佛言。世尊彼观世音菩萨摩诃萨。说此不空罥索心王陀罗尼真言广大解脱莲华曼拏罗印三昧耶。乃是一切菩萨摩诃萨共所合掌恭敬顶礼修治之处。极为甚深难解难入。踰过大海苏弥卢山。不可动摇。特奇希有难为受持读诵修习。此法中有无量无边陀罗尼真言。广大解脱莲华曼拏罗印三昧耶像成就之法。无量如来现神通法。无量不空王观世音菩萨摩诃萨。所有受持读诵修习成就神通变现之法。世尊我及一切菩萨摩诃萨。梵释诸天一切诸众皆当疑惑。云何受持读诵听闻修习。云何令得成就是法。一一陀罗尼真言曼拏罗印像三昧耶。所供养法各别。皆有无量无边三昧耶门。云何令于现在未来苾刍苾刍尼族姓男族姓女。信解受持读诵修习。心不散缘心不迷惑。依何法门而得成就。惟愿如来为令解释断诸疑惑。</p>
  <p>　　尔时释迦牟尼如来。谓执金刚秘密主菩萨摩诃萨言。如是如是。此法具有种种秘密轮摄如来陀罗尼真言之行成就法门。若有最上成就斯者。则得无量大智海生。获大成就。无量广大六波罗蜜多福蕴善根成就相应。</p>
  <p>　　尔时执金刚秘密主菩萨摩诃萨。复白佛言世尊。何者名得最上成就。云何以此成就得诸成就。尔时如来谓执金刚秘密主菩萨摩诃萨言。若有苾刍苾刍尼族姓男族姓女。有少宿植真菩提心善根种子如芥子者。彼人则得最胜成就。如是真实菩提心人。随其力办当作金铜舍利制多。于制多中置佛舍利。恒常精进。日日当以种种香水。如法灌浴舍利制多。置于坛内。并置此经。常以种种华香供养。受持读诵听闻修习。令不间断。则得最上成就之法。所作诸法尽皆成办。以是受持供养功德。日日则当承事供养九十九殑伽沙俱胝那庾多百千佛所种诸善根。复得此诸如来受记加被护念赞叹。无量方便善根成熟。复得一切菩萨摩诃萨。共所修治恭敬顶礼。无量不空罥索心王陀罗尼真言广大解脱莲华曼拏罗印三昧耶。无量不空广大明王真言曼拏罗印三昧耶处皆获成就。斯人由此受持供养舍利之福。即身现前获得无量功德称叹得大成就。执金刚秘密主。我虽此说犹未了矣。汝应复往观世音前具所陈问。彼复为汝重更宣说。</p>
  <p>　　尔时执金刚秘密主菩萨摩诃萨。欢喜踊跃顶礼佛足。往观世音菩萨摩诃萨前。合掌顶礼右绕三匝。于一面立欢喜微笑。轮弄持杵瞻仰菩萨目不暂舍。尔时观世音菩萨摩诃萨。诰执金刚秘密主菩萨摩诃萨。言仁者瞻我请求何愿。我当相为一一解释令所愿满。</p>
  <p>　　尔时执金刚秘密主菩萨摩诃萨。即白观世音菩萨摩诃萨言。此不空罥索心王陀罗尼真言。广大解脱莲华曼拏罗印三昧耶。乃是一切菩萨摩诃萨共所恭敬顶礼学处。深广无量难解难入。是法中有无量种陀罗尼真言广大解脱莲华曼拏罗印像三昧耶。极为甚深。广大无量踰过大海苏弥卢山。等如虚空无有限量。此法广大从何出生。云何受持读诵听闻修习。云何尽得一一解了。云何了知证法成就。云何大法而得成就云何地成就广大解脱莲华曼拏罗印三昧耶。何者为先何者为中何者为后。是中无量陀罗尼真言。各有无量坛印法则。应云何作云何证解。惟愿圣者为我解说除断众疑。解此法中无量陀罗尼真言坛印像法。一切受持得大成就。</p>
  <p>　　尔时观世音菩萨摩诃萨。诰执金刚秘密主菩萨摩诃萨言。仁者智慧甚为速辩。何故久已乃发斯问。谛听谛听我即相为。一一解释断诸疑网。譬如十方一切佛刹所有三世一切如来。种种形相相好光明。种种寿命种种宝师子座。种种法会种种法门。诸大神通说种种法。种种调伏一切菩萨摩诃萨独觉声闻一切天龙八部人非人等。而与授记。一一名相而虽差别。然是十方一切诸佛刹土。三世一切如来。一一法身报身化身形相寿命。坐师子座转大法轮。说种种法而出现者。尽皆同一法身报身化身。相好光明一大乘法。示现神通种种出现。转大法轮应化有情。执金刚秘密主菩萨摩诃萨。此不空罥索心王一切陀罗尼真言。真实广大解脱莲华坛印三昧耶。亦同其一。我常以此不空罥索心王大幻化三昧耶力。示现种种神通色法。诸形相像相好光明。随上中下说法调伏一切有情。皆令圆满一切意乐所求愿者。皆由此一不空罥索心王大幻化三昧耶力。示现一切大福德蕴。成熟善根。复现一切如来忆念境界相应。复现一切菩萨摩诃萨种种神通境界相应。复现一切清净陀罗尼三摩地勇猛三摩地。金刚轮三摩地幢钏三摩地。破诸诤论三摩地观察三摩地。神变三摩地放光三摩地。离爱三摩地力严三摩地。法观察三摩地宝印手三摩地。清净光三摩地毗卢遮那藏三摩地。日光三摩地宝藏三摩地。月藏三摩地观察光三摩地。法炬三摩地一切如来观察顶三摩地。神通溥遍严三摩地火炬三摩地。祢楞惹那三摩地不退转相三摩地。满月三摩地善住三摩地。善觉三摩地行清净三摩地。日观三摩地离垢三摩地。溥印三摩地溥遍坛清净三摩地。相印观三摩地。溥圆清净三摩地。莲华严三摩地不空观三摩地。不空清净三摩地不空神变三摩地。不空安慰广大宝三摩地臂钏三摩地。臂钏幢三摩地一切幢钏三摩地。离一切障三摩地不空钩三摩地。莲华钩三摩地清净钩三摩地。不空钩摄受三摩地不空光钩三摩地。威德观察三摩地清净处三摩地。分明观三摩地周遍圆满三摩地。执金刚秘密主菩萨摩诃萨。是五十二三摩地。与诸三摩地而为上首。一一各有无量殑伽沙俱胝那庾多百千仆从三摩地。此五十二三摩地。皆是不空罥索秘密心王陀罗尼真言。广大解脱莲华坛印三昧耶。大幻化神通力加持出现胜相相应。若有有情。信解受持读诵修习此不空罥索心王陀罗尼真言广大解脱莲华坛印三昧耶者。当依一切如来金刚身语心印金刚法门。入金刚定无动无坏。昼夜六时以大悲心。如法诵持是不空罥索心王陀罗尼真言常数不阙。应知此人则得证解如是三摩地。复得不空广大神通成就。不空见诸佛相成就。不空陀罗尼真言三昧耶积聚功德福蕴成就。不空如来神通境界变化成就。不空菩萨心境界神变成就。不空如来大神通变化加持成就。不空六波罗蜜多圆满相应成就。不空坐菩提场转大法轮成就。不空不退地住成就。不空智照溥遍光成就。不空最胜清净甚深般若波罗蜜多增长菩提成就。不空十波罗蜜多圆满相应成就。不空恭敬供养一切如来相应成就。执金刚秘密主菩萨摩诃萨。以是三摩地神通妙义。我则意正广令宣说此不空罥索心王陀罗尼真言。广大解脱莲华坛印三昧耶名。不空罥索心王陀罗尼真言三昧耶。云何使得受持之者。心神迷惑令复散乱。若疑此法难解难入。难为受持无有是处。执金刚秘密主菩萨摩诃萨。十方所有一切刹土。一切如来一切不空大智道智。皆是此不空罥索心王陀罗尼真言三昧耶智慧名字。一切菩萨摩诃萨一切不空大智道智。亦是此不空罥索心王陀罗尼真言三昧耶智慧名字。一切观世音种族幻化三昧耶。亦是此不空罥索心王陀罗尼真言三昧耶智慧名字。我所一切神通幻化三昧耶。亦是此不空罥索心王陀罗尼真言三昧耶智慧名字。执金刚秘密主菩萨摩诃萨智慧。即是不空罥索心王陀罗尼真言三昧耶。不空罥索心王陀罗尼真言三昧耶。即是智慧。不空罥索心王陀罗尼真言三昧耶。即是一切佛心三昧耶。一切佛心三昧耶。即是不空罥索心王陀罗尼真言三昧耶。不空罥索心王陀罗尼真言三昧耶。即是我心。我心即是不空罥索心王陀罗尼真言三昧耶。若我一切心所思惟愿求一切甚深秘密广大法者。即便以此不空罥索心王陀罗尼真言智慧一时摄来。执金刚秘密主菩萨摩诃萨。是故我今说此。名不空罥索心王陀罗尼真言。广大解脱莲华坛印三摩地。若有有情得证之者。云何使心迷惑散乱。仁于此法发斯疑惑。作如是问无有是处。执金刚秘密主菩萨摩诃萨。此受持者以此陀罗尼力。复证此不空罥索心王陀罗尼真言广大解脱莲华曼拏罗印三昧耶中。无量不空陀罗尼。皆悉现前一一解了。所谓不空海智陀罗尼不空钩陀罗尼。不空莲华钩陀罗尼不空善住陀罗尼。不空卢舍那藏陀罗尼不空清净毗卢遮那藏陀罗尼。不空清净莲华陀罗尼不空光明影陀罗尼。不空如意宝幢陀罗尼不空光明神变陀罗尼。不空印陀罗尼不空金刚陀罗尼。不空悉地陀罗尼不空安住陀罗尼。不空广大光明陀罗尼不空清净光陀罗尼不空遍觉陀罗尼不空光焰印陀罗尼。不空日月藏陀罗尼不空一切如来秘密菩提道场陀罗尼。执金刚秘密主菩萨摩诃萨此受持者证获如是陀罗尼者。则得一切菩萨摩诃萨。共所合掌恭敬顶礼修治。一切不空罥索心王陀罗尼真言广大解脱莲华坛印三昧耶而皆现前。以斯陀罗尼力。则得一切不空智印秘密法门最上妙定。心不迷惑心不失念。心不下行下见下智。心不痴乱心不怖惧。心不动摇心不嫉妒。心不悭贪心不障惑。心无罪垢心无世间生死涅槃诸恶觉观。常令慧心显现明照。犹如无量百千日轮清净法界。亦如大海广深无际。踰过众流。执金刚秘密主菩萨摩诃萨。获得如是无量广大积聚功德。不空罥索心王陀罗尼真言。云何使心迷惑失念。此受持者复得旖暮伽王无量无数清净色受想行识法。清净眼耳鼻舌身意法。清净色声香味触法法。清净一切法界法。执金刚秘密主菩萨摩诃萨。以实清净真菩提心。信解受持读诵修习此不空罥索心王陀罗尼。真言三昧耶者。证得如是清净之法。云何心神而有迷乱。执金刚秘密主菩萨摩诃萨。且待须臾。我欲佛前现此一切菩萨摩诃萨。共所合掌恭敬顶礼。一切不空罥索心王陀罗尼真言。广大解脱莲华坛印三昧耶。种种神通威德相状。尔时执金刚秘密主菩萨摩诃萨。闻断不空王庄严功德大神通法已。适然欢喜解心踊跃。叹未曾有断诸疑结。解心清净解法清净。心不疑惑此一切菩萨摩诃萨。共所合掌恭敬顶礼。一切不空罥索心王陀罗尼真言。广大解脱莲华坛印三昧耶处。</p>
  <p>　　尔时执金刚秘密主菩萨摩诃萨。便以溥遍清净光大摩尼宝。奉上供养观世音菩萨摩诃萨已。合掌顶礼恭敬赞叹。右绕三匝便诣佛前。退坐一面欢喜踊跃。合掌恭敬瞻仰如来。</p>
  <p>　　尔时观世音菩萨摩诃萨。以大悲心当为度脱一切有情。欢喜受持溥遍清净光大摩尼宝。便以此宝掷置空中。展转供养十方诸佛。掷是宝时十方刹土三千大千世界。六返大动放无量光。一时溥照。上至阿迦尼吒天下至阿毗地狱。其光明踰俱胝百千日初出光。以光神力。此赡部洲三涂六趣一切有情。遇斯光者皆得解脱种种罪苦。当舍命后便往净土莲华化生。具众相好而自庄严。十方地狱为光照时。变成清净莲华之池。是中有情皆尽解脱。火汤地狱为斯光照。即现变成清凉水池。是中有情皆尽解脱。寒冰地狱为斯光照。即现变成温暖水池。是中有情皆尽解脱。傍生一切有情之类。为斯光照便则舍命。往兜率陀天而即受生。一切牢狱系闭有情。为斯光照。则得扭械枷锁灾难一时解脱。一切盲聋喑哑跛躄。病苦有情为斯光照。一时皆得见色闻声解语能行病痼除差。如是一切不完具者。皆悉具足。一切卉水药草丛林。百谷苗稼甘蔗蒲桃。为斯光照悉皆滋茂华实繁多。光照十方一切佛土各九十九殑伽沙俱胝那庾多百千如来应正等觉。随诸如来一一现大光明宝帐。方正广博种种庄严。时诸如来各各帐中坐师子座。各以无量菩萨摩诃萨大众。前后围绕如法而坐。于虚空中。叆叇弥雨种种色宝妙庄严具海云。种种末香涂香烧香海云。种种宝幢幡盖海云。种种莲华拘物头华。芬陀利华钵头摩华。优钵罗华婆利师迦华。瞻卜迦华阿底目多迦华。阿叔迦华波吒罗华。青莲华迦昙婆华。曼陀罗华摩诃曼陀罗华海云。一切诸天种种妓乐不鼓和鸣海云。周遍供养彼诸一一如来大众。我此释迦牟尼如来。亦现光明大宝帐中坐师子座。是会无量菩萨摩诃萨大众。前后围绕如法而坐。其帐广博方正四角。纯以无量众宝严饰。种种光明间错交映。以诸半月满月宝铎金铃。天衣幡盖真珠罗网。四面悬列帐诸角上。天妙杂拂具庄严之。于虚空中。叆叇弥雨一切宝幢幡盖天妙衣服。末香涂香烧香天诸宝华。水陆杂华一切海云。一切诸天种种伎乐不鼓和鸣海云。供养释迦牟尼如来会中大众。执金刚秘密主菩萨摩诃萨。如斯神通皆是不空罥索心王陀罗尼真言广大解脱莲华坛印三昧耶神通加持。此不思议未曾神变得是示现。</p>
<div class="jwbt-box"><div class="jwbtbm"><a name=j0313-03-14><a href="0313-03.htm#MENU-top">广大明王央俱舍真言品第五十二</div></div></a></a>
<p>　　尔时观世音菩萨摩诃萨。现斯种种广大庄严神通法已。即从坐起右绕如来百千数匝。退一面立整理衣服。瞻仰如来合掌顶礼。长跪叉手复白佛言。世尊复有不空罥索心王陀罗尼真言广大解脱莲华坛印三昧耶中。三大明王秘密摩诃摩尼。亦是一切菩萨摩诃萨。共所合掌恭敬顶礼。旖暮伽王陀罗尼真言广大解脱莲华曼拏罗印三昧耶。一名不空广大明王央俱舍真言。二名不空大可畏明王央俱舍真言。三名不空清净莲华明王央俱舍真言。欲于佛前而演说之。世尊此三大明王神通威力。能现一切不空罥索心王陀罗尼真言。广大解脱莲华坛印。一切变像三昧耶。尽皆现前。若暂忆念受持读诵听闻修者。则得一切不空罥索心王陀罗尼真言广大解脱莲华坛印三昧耶现前成就。</p>
  <p>　　尔时释迦牟尼如来。谓观世音菩萨摩诃萨言。善哉善哉清净者。汝应演说是一切观世音菩萨摩诃萨秘密心。广大明王央俱舍真言。为令利益修真言者及诸有情。汝当宣说今正是时。尔时观世音菩萨摩诃萨。得佛印赞还坐本座。欢喜微笑奋迅神通。瞻仰如来目不异顾。即说不空广大明王央俱舍真言曰。</p>
  <p>　　娜么塞(桑纥反下同音)窒(丁结反)[口*履]野(一句)特(能邑反)婆(无何反下同)努誐(银迦反又音迦字斤攞反下同音)亸(二句)跛(北没反)啰底瑟耻谛瓢(毗遥反下同三句)萨缚(无可反下同)亸詑(他可反)誐跢(多个反下同音四句)勃陀(上)菩地萨怛(得纥反下同二合)废(无计反下同)瓢(毗遥反五句)那莫旖唎耶(六句)跋驲啰驮啰(七句)摩诃(去)苾[亭*夜](亭夜反)驮[口*(隸-木+士)]捺(能讫反下同二合)[口*邏](八句)縒誐拏播[口*履]婆[口*(隸-木+士)]瓢(入九句)那莫萨缚曼拏(上)攞(十句)苾[亭*夜]祢(奴礼反下同)嚩谛瓢(入十一句)萨嚩没捺(二合)[口*邏]曼怛(二合)啰(十二句)播絮(知贾反下同音)攞迦(斤逻反下同音)粒(楞邑反)闭瓢(入十三句)那莫萨嚩跛(同上二合)啰底(二合)曳迦(十四句)勃驮[口*履]野(十五句)失逻缚迦僧(去)只(虬曳反)瓢(毗遥反十六句)底跢那誐亸(十七句)跛(同上二合)啰窋(丁聿反)半祢瓢(入十八句)那莫旖唎野梅窒[口*(隸-木+士)]野(十九句)跛(同上二合)啰母契瓢(毗遥反二十句)摩诃(去)睹使亸菩地萨埵(二合)嚩(二十一句)誐拏(平)播[口*履]婆[口*(隸-木+匕)]瓢(入二十二句)那莫旖唎耶弭多皤野(二十三句)亸詑誐跢耶(二十四句)縒[可*欠]素(苏古反)佉(上)嚩底(二十五句)儞婆枲祢菩地萨埵(二合)嚩誐拏(上二十六句)播[口*履]婆逻野(二十七句)那谟娜舍素[寧*立](宁立反)屈数(二十八句)旖滩(去)跢钵[口*履]演谛数(二十九句)路迦陀(上)睹数(三十句)萨嚩亸詑誐谛瓢(入三十一句)縒俣呬(虚以反)野曼拏(上)攞曼怛(二合)啰(三十二句)没捺(二合)啰播絮攞迦粒(同上音)闭瓢(入三十三句)那谟罗怛(二合)娜怛(二合)啰耶野(三十四句)那莫旖唎耶(三十五句)婆路枳谛湿(二合)嚩啰野(三十六句)菩地萨埵(二合)嚩野(三十七句)摩诃(去)萨埵(二合)嚩野(三十八句)摩诃(去)迦噜抳迦野(三十九句)萨缚苾[亭*夜]曼拏(上)攞(四十句)母唎喇(卢讫反)怛曳(四十一句)萨嚩萨埵(二合)嚩[革*(卄/(ㄇ@人)/戊)](无遏反)縒攞野(四十二句)縒曼亸暮伽(上四十三句)曼拏(上)攞苾[亭*夜]啰惹(四十四句)那么素讫(二合)[口*履][亭*夜]野(四十五句)萨嚩弭[起-巳+乞](其乙反)娜毗那(去)野迦(四十六句)讷瑟絮摩逻儞(四十七句)跛(二合)啰舍么娜迦逻野(四十八句)摩诃(去)菩地萨埵(二合)嚩(四十九句)婆啰荡矩舍野(五十句)怛[寧*也](宁也反)他(五十一句)唵(喉中抬声引呼)旖迦唎洒(疏价反下同音)野(五十二句)钵头(途邑反二合)么[可*欠]塞亸(五十三句)摩诃(去)暮弶(求亮反引)矩舍(五十四句)者啰者啰(五十五句)柘者啰(五十六句)散者啰(五十七句)縒曼谛娜(五十八句)摩诃(去)播饷(收亮反)矩舍步惹(五十九句)婆啰娜步让矩舍(六十句)播舍陀(上)啰(六十一句)陀(上)啰陀(上)啰(六十二句)縒曼多(上)没捺(二合)[口*邏]曼怛(二合)啰(六十三句)播絮攞陀(上)啰(六十四句)快(于亮反)矩舍播势那(六十五句)陀(上)攞野吽[合*牛](六十六句)摩诃(去)没捺(二合)啰[可*欠](二合)么(六十七句)废洒陀(上)啰(六十八句)旖暮伽(上)噜谤(引)矩舍陀(上)啰(六十九句)哆啰跢啰(七十句)跢跢啰(七十一句)散跢啰野(七十二句)摩诃(去)没捺(同上二合)[口*邏]曼拏(上)攞(七十三句)旖暮弶(同上)矩舍婆啰娜(七十四句)摩诃(去)迦噜抳迦(七十五句)窒[口*履]路者娜(七十六句)播输钵底鞞洒驮啰(七十七句)缢(伊异反)湿嚩啰(七十八句)摩醯湿(二合)嚩啰(七十九句)播啰么迦噜抳迦(八十句)摩诃(去)菩地湿(二合)嚩啰(八十一句)野么婆噜拏矩废啰(八十二句)矩摩啰(八十三句)那么塞讫[口*履]亸(八十四句)窒[口*(隸-木+匕)]路枳野婆啰娜(八十五句)那么迦舍么迦(八十六句)舍縒迦[口*落]讫洒迦(八十七句)摩诃(去)苾[亭*夜]暮伽(上八十八句)曼拏(上)攞布尔跢(八十九句)啰怛娜摩矩絮摩啰陀(上)啰(九十句)度噜度噜(九十一句)摩航(胡朗反)矩舍(九十二句)乞洒陀(上)啰[合*牛][合*牛](九十三句)皤啰皤啰(九十四句)三(去)皤啰三(去)皤啰(九十五句)縒曼亸(九十六句)没捺(二合)[口*邏]曼怛(二合)啰(九十七句)曼拏(上)攞播絮攞(九十八句)布啰野布啰野[合*牛][合*牛](九十九句)纥(二合)唎娜扬矩舍(一百句)旖嚩路迦野[牟*含](牟含反一句)娑(上)陀(上)野悉沈(亭淫反二句)旖迦(二合)唎洒野(三句)没捺[口*邏]曼怛(二合)啰(四句)曼拏(上)攞攞播絮临(卢金反五句)舍么野弭[起-巳+乞]滩(六句)跛(二合同上)啰娑(上)陀(上)野摩烂(弹舌呼七句)[可*欠]啰[可*欠]啰(八)萨嚩播簸枳(二合)粒(同上)弭洒(九句)么攞摩縒(同上)理焰(十句)虎噜虎噜(十一句)摩航(同上)矩舍[合*牛][合*牛](十二句)勃[亭*夜]勃[亭*夜](十三句)菩陀(上)野菩陀(上)野(十四句)睹噜睹噜(十五句)摩诃(去)菩地萨埵(途扩反二合)望矩舍(十六句)喇怛(二合)娜播舍陀(上)啰(十七句)娜那(去)弭质怛(二合)啰皤啰拏(上十八句)弭步使亸(十九句)旖弭亸皤尔娜(二十句)摩矩絮驮啰(二十一句)陀(上)啰陀(上)啰(二十二句)钵(二合)头(奴邑反)么播饷(同上)矩舍陀(上)啰(二十三句)萨嚩苾[亭*夜]曼怛(二合)啰(二十四句)没捺(二合)啰曼拏(上)攞(二十五句)跛(二合)啰嚩啰(二十六)娑(去)陀(上)野娑(去)陀(上)野(二十七句)弭湿(二合)嚩噜播陀(上)啰(二十八句)縒[可*欠]塞啰步惹(二十九句)縒[可*欠]塞(二合)啰祢怛(二合)啰(三十句)噪(苏告反)[名*養](名养反)母佉(上)播啰么迦噜抳迦(三十一句)萨埵(二合)嚩[革*(蔑-戍+戊)](同上)縒攞(三十二句)萨嚩曼怛(二合)啰没捺(二合)[口*邏](三十三句)跛(二合)啰縒陀(上)迦(三十四句)摩诃(去)嚩啰娜萨埵(二合)嚩(三十五句)那谟窣睹谛(三十六句)旖暮弶矩舍(三十七句)钵头(二合)么步惹(三十八句)莎嚩诃(去一百三十九句)</p>
  <p>　　尔时观世音菩萨摩诃萨。说是真言时。其补陀洛山观世音宫殿。六返震动天雨众华。此一切菩萨摩诃萨。共所合掌恭敬顶礼。一切不空罥索心王陀罗尼真言。广大解脱莲华曼拏罗印三昧耶。一切文字秘密章句。皆于阎浮檀金叶上。以青琉璃而为文字。字自光绕一一文句。行颂端正于虚空中一时显现。一切不空罥索心王陀罗尼真言。广大解脱莲华曼拏罗印三昧耶。种种图像诸佛如来坐师子座。一切菩萨摩诃萨一切观世音菩萨摩诃萨。一切真言曼拏罗神。一切广大奋怒明王。随法如法坐莲华座。俱虚空中一时显现。三十三天梵释诸天。四天王神苦行诸仙。一切使者一切龙神八部。随法如法次第而坐。俱虚空中一时显现。一切广大解脱莲华曼拏罗印三昧耶。种种形量院位所应。一切图像诸佛如来坐师子座。一切菩萨摩诃萨一切执金刚菩萨摩诃萨。一切观世音菩萨摩诃萨。一切广大奋怒明王。随法如法坐莲华座。俱虚空中一时显现。一切真言曼拏罗神。三十三天梵译诸天。一切天神一切使者。及诸种族一切侍者执持器仗。随法如法次第而坐。俱虚空中一时显现。一切手印一切器仗印乃至诸印种种相状。随法如法莲华台上光焰围绕。俱虚空中一时显现。一切所图宫殿楼阁。须弥卢山一切小山。宝树华果药草之类。池泉沟壑江河大海。一切禽兽各各形相。随法如法一切殊特端正妙好。俱虚空中一时显现。十方无量殑伽沙俱胝那庾多百千刹土。所有一切如来应正等觉。俱虚空中一时显现。赞观世音菩萨摩诃萨言。善哉善哉观世音。汝能说此最上不空广大明王央俱舍真言三昧耶门。以斯真言三昧威力。摄是一切菩萨摩诃萨。共所合掌恭敬顶礼。一切不空罥索心王陀罗尼真言。广大解脱莲华曼拏罗印三昧耶。一切文字秘密章句。一切诸佛菩萨摩诃萨。真言明神一切诸天形像。一切曼拏罗印三昧耶相。于虚空中一时显现。当斯会上广大无量。此不空广大明王央俱舍真言。与于今当苾刍苾刍尼族姓男族姓女。作大宝聚为归依处。若有能以一切如来金刚身语心印。金刚法门大悲之心。恒于后夜晨朝夜时。受持读诵一七二七三七遍者。应知是人则得一切旖暮伽罥索心王陀罗尼真言。广大解脱莲华曼拏罗印像三昧耶。皆当现前证大智海。解此不空罥索心王陀罗尼真言。广大解脱莲华曼拏罗印变像三昧耶。尔时释迦牟尼如来。偈赞观世音菩萨摩诃萨言。</p>
  <p>　　善哉善哉观世音　　大慈悲者汝身是<br>
  　　善演明王真言者　　应当重说成就法</p>
  <p>　　尔时执金刚秘密主菩萨摩诃萨。见是广大无量神变。合掌欢喜深心踊跃叹未曾有。尔时观世音菩萨摩诃萨得佛诰已。又白佛言世尊。若苾刍苾刍尼族姓男族姓女。能以一切如来金刚身语心印。金刚法门甚深秘密大三昧耶大悲之心。信解受持读诵修习恭敬供养是一切不空罥索心王陀罗尼真言。广大解脱莲华曼拏罗印三昧耶者。清洁洗浴着净衣服。一心寂默勿与他语。面东合掌顶礼十方一切诸佛菩萨摩诃萨。如法而坐。加持众香烧焯供养一切诸佛菩萨摩诃萨众会。乃当诵此广大明王央俱舍真言。顶礼十方一切诸佛如来菩萨摩诃萨众。誓菩提愿烧香供养。便诵广大明王央俱舍真言。如法作法昼夜六时而不间绝。满七七日或一百日或二三百日。得观世音补陀洛山。所有一切观世音种族。一切菩萨一切天神。一切曼拏罗神真言明神。天龙八部悉皆欢喜。凑会加被一时护念。梦觉现身为令证解一切菩萨摩诃萨。共所合掌恭敬顶礼。一切不空罥索心王陀罗尼真言。广大解脱莲华坛印变像三昧耶甚深诸法。若一千日若二千日。若三千日若四千日。若常受持所求一切菩提胜法悉疾成就。常得观世音觉梦现身护念加慰。一切善相功德福蕴。口气香洁声音清彻。舌相柔软肤体光泽。清净无垢。复譡受持读诵恭敬供养十方一切不空如来种族陀罗尼真言。曼拏罗印三昧耶。一切毗那夜迦诸天魔众皆自敬伏过现所造阿毗地狱。一切重罪尽皆消灭。身器清净舍宅清净同伴清净。有三毒者得离三毒。有愚痴者得离愚痴。有贪欲者得离贪欲。有垢障者得离垢障。有魔障者得离魔障。有恶心者得离恶心。不持五戒八戒十戒菩萨戒者。当于持戒。不禅定者而当禅定。不持斋者当。于持斋。不持梵行者当持梵行。一切坛法不清净者而得清净。无福德者而得福德。不持二百五十戒五百戒者。当持二部清净戒品。未入一切灌顶曼拏罗者。当入一切灌顶曼拏罗三昧耶。未证一切三摩地者。当证一切三摩地。不结手印者当结手印。未见一切佛法僧宝者。当见一切佛法僧宝。未得一切菩萨观察忆念者。则得一切菩萨观察忆念。未种一切菩提善根者。得种一切菩提善根。不修布施波罗蜜多者。当修布施波罗蜜多积集相应。不修净戒波罗蜜多者。当修净戒波罗蜜多积集相应。不修安忍波罗蜜多者。当修安忍波罗蜜多积集相应。不修精进波罗蜜多者。当修精进波罗蜜多积集相应。不修静虑波罗蜜多者。当修静虑波罗蜜多积集相应。不修般若波罗蜜多者。当修般若波罗蜜多积集相应。若昔退失一切陀罗尼真言三昧耶者。则不退失一切陀罗尼真言三昧耶。未得善知识教诫教授者。当得善知识教诫教授相应。未得时世人民信向恭敬供养者。当得时世人民信向恭敬供养。世尊此广大明王央俱舍真言。如是威力。能广摄持一切广大无等等量悉地成就。又能摄持一切如来。十力四无所畏。四无碍解大慈大悲大喜大舍。十八佛不共法。三十七助道法。真如实际第一义法。犹是威力即能刹那。增长无等最极福聚诸大法蕴。悉地成就。如是广大称赞威德。皆是观世音菩萨摩诃萨心。不空广大明王央俱舍真言。不空能摄最大善根成就相应。</p>
<div class="jwbt-box"><div class="jwbt"><a name=j0313-03-15><a href="0313-03.htm#MENU-top">不空罥索神变真言经卷第二十五</div></a></a>
<div class="jwbtbm"><a name=j0313-03-16><a href="0313-03.htm#MENU-top">广大明王摩尼曼拏罗品第五十三</div></div></a></a>
<p>　　世尊若苾刍苾刍尼族姓男族姓女。乐见观世音净妙身者。清洁洗浴以香涂身。着净衣服食酥乳酪饭。戴七仙人其身各长一把量等。当用金作或白栴檀木作。或以银作纯金庄饰置于坛中如法供养。广大明王央俱舍真言加持相现。以一仙人戴置顶上。以一仙人佩置胸前。以一仙人佩置背上。以二仙人左右髆上。以二仙人左右肘上。当用绯缯作囊系佩。于闲静处方圆五肘。净治其地起基四指。以诸香泥细饰涂治。规列界院开廓四门。内院当心一百八叶开敷莲华。一一叶上央俱舍印绕火光焰。台上摩尼珠印光焰围绕。绕台四缘火光光焰。四面四角开敷莲华。台上罥索印左右相盘。其索两头当作钩形。次院四角开敷莲华。台上诸印绕火光焰。四角四天王神面目嗔怒。执持杵槊绕身光焰。东门须弥卢山。顶上执金刚秘密主菩萨面目喜悦。一手执金刚杵一手揭掌绕身光焰。南门宝华树。树华台上广大奋怒明王面目可畏。一手执莲华鬘一手扬掌绕身光焰。西门须弥卢山顶上天帝释面有三眼。一手执金刚杵一手扬掌绕身光焰。北门旖暮伽观世音大奋怒王。面目嗔怒坐莲华座。一手执莲华鬘一手扬掌绕身光焰。次院四面开敷莲华。台上诸印绕上火焰。四门如意瓶印口出莲华荷叶蒲桃朵叶。四角莲台。十字金刚杵印绕上火焰。内外院地纯白色地金刚幖帜。置不空罥索观世音像。外四面界五色线围幡华庄严。敷置银瓮阏伽牛乳。金瓮阏伽沉檀香水。银香炉烧香供养六十四分。种种香华果子三白饮食。或白礠瓮阏伽香水。四门香罏随烧诸香。六十四灯。广大明王央俱舍真言加持供物。时华稻谷华种种华鬘而皆敷献。作是法者起白月八日食三白食。大可畏明王央俱舍真言。加持白芥子香水。净治内外加持身上。每十五日断语绝食。广大明王央俱舍真言。加持白芥子散方结界。一切诸恶天龙八部诸魔鬼神毗那夜迦怖散驰走。一切诸善天龙八部。护佛法者皆悉凑会四方拥护。一切水天火天风天。四天王天焰摩王各诸眷属。皆来凑会四维拥护。一切地天皆悉来会下方拥护。一切大梵天帝释天。那罗延天摩醯首罗天。婆底夜天日天月天星天。皆来凑会上方拥护。如法结界。坛东敷白茅草加趺而坐。每日时别诵母陀罗尼真言。一加持华一掷不空罥索观世音像上。大可畏明王央俱舍真言。一加持白芥子一抛像上。广大明王央俱舍真言。一加持香一烧请现。又一加持白芥子一打坛中一百八叶莲华台上。如法作法六时无间满祈日夜。五更之时像自动瞻。当出种种微妙梵声如紧那罗声。是真言者倍复精恳发坚固心。诵广大明王央俱舍真言声声不绝。坛心莲台出种种光遍照十方。是时坛内出诸天香。气多芬馥遍彻十方。过于世间百千种香。是香气雾覆于坛上周圆广大百千踰膳那。状如伞盖青琉璃色。住空显现不空罥索观世音菩萨摩诃萨。中莲台上当复涌现三十二相八十种好清净色身。如大梵天王。身有四臂。一手执莲华一手执罥索。一手执三叉戟一手施无畏。首戴宝冠冠有化佛。天诸衣服耳珰环钏。众宝璎珞用庄饰身。身放光明过百千日初出光明。面目熙怡。腾住空中看真言者。遍观十方高声赞言。善哉善哉大真言者。则伸俱胝百千光手摩其顶上。即证神通。便随菩萨升空而坐。授得不空广大明王央俱舍广大光严神通幻化解脱三摩地。不空观三摩地。广大宝藏称赞三摩地。无垢称三摩地。观世音菩萨摩诃萨心不空明王央俱舍陀罗尼三摩地。授得如是殑伽沙俱胝那庾多百千三摩地。若证此三摩地者。则得一切菩萨摩诃萨。共所合掌恭敬顶礼。一切不空罥索心王陀罗尼真言广大解脱莲华坛印变像三昧耶皆悉现前。复得一切广大莲华种族陀罗尼真言坛印三昧耶。复得一切如来种族陀罗尼真言坛印三昧耶。复得一切金刚种族陀罗尼真言坛印三昧耶。复得一切摩尼种族陀罗尼真言坛印三昧耶。复得一切香象种族陀罗尼真言坛印三昧耶。复得九十二殑伽沙俱胝那庾多百千真言明仙大真言仙三昧耶。尔时观世音菩萨摩诃萨。又复语言更何所求。我今为汝皆得满足。是真言者心所愿求。出世一切菩提愿行皆应乞之。亦复教诏出世世间三世法故。尽令悟解。</p>
<div class="jwbt-box"><div class="jwbtbm"><a name=j0313-03-17><a href="0313-03.htm#MENU-top">广大明王三三昧耶品第五十四</div></div></a></a>
<p>　　世尊是不空广大明王央俱舍真言三昧耶。扇底迦三昧耶观。观置嚩(无可反)字。从其地下金刚风际。上有嚩(无可反)字文画分明。变现五股金刚杵状。出大火焰其焰炽彻。焚自身烬耗为白灰。以斯白灰摩涂白色大曼拏罗。周遍光彻变为大海。水白如乳清净澄洁。广无涯沜。中有种种鼋鼍龟鳖摩竭大鱼鲸鳖鲵鱼。一切龙鱼凫雁鸯鸳白鹤孔雀一切禽兽。寂然不动慈心相。向海心观现无量千叶素白莲华光敷香馥。干上难陀龙王跋难陀龙王左右槃缴。台上观释迦牟尼如来。身白金色结加趺坐师子宝座。右观广大明王央俱舍观世音菩萨。般若菩萨独觉声闻。半加趺坐白金莲座。左观执金刚秘密主菩萨四果声闻。半加趺坐白金莲座。如来座下观白莲华师子宝座。上观三部白光陀罗尼真言法藏流出三乘一切教法。广大明王右观洁白身如圣者状。半加趺坐持捻念珠观想圣众颜貌恬寂形体鲜白。如法诵念时课数毕。收所诵数观世音圣众。启白观世音言。付隐眉间白毫相中。引呼唵字祐护真言结印加持。若真言者恒常六时。修是三昧中无间废不久当得旖暮伽王莲华种性静虑解脱广大成就。若布瑟置迦三昧耶观。观置嚩(无可反)字从其地下金刚风际。上有嚩(同上)字文画分明。变现五股金刚杵。状出大火焰光焰炽彻。焚自身烬耗白灰。摩涂金色大曼拏罗。周遍光彻变为大海。水黄金色清净澄洁广无涯沜。中有种种鼋鼍龟鳖摩竭大鱼鲸鳖鲵鱼。一切龙鱼凫雁鸳鸯白鹤孔雀一切禽兽。而皆欢喜慈心相向。海心观现无量千叶金色莲华。光敷香馥。干上难陀龙王跋难陀龙王左右槃缴。台上观现释迦牟尼如来。身檀金色结加趺坐师子宝座说种种法。右手扬掌左手伸施无畏放金色光右。观广大明王央俱舍观世音菩萨。半拏罗婆枲抳观世音母菩萨。毗俱胝菩萨多罗菩萨。大功德天独觉声闻。半加趺坐金莲华座。左观执金刚秘密主菩萨。十波罗蜜菩萨四果声闻。半加趺坐金莲华座。如来座前观金莲华师子宝座。上观三部陀罗尼真言法藏。流出三乘一切教法。广大明王右。观洁白身如圣者状。敷座而坐持捻念珠。观想众圣颜貌熙怡形体金色。如法诵念时课数毕。收所诵数观世音圣众。启白观世音言。付隐眉间白毫相中。引呼唵字祐护真言结印加持。若真言者恒常六时。修是三昧中无间废。不久当得旖暮伽王莲华种性解脱曼拏罗印三昧耶广大成就。若旖毗柘噜迦三昧耶观观。广大可畏奋怒明王肤。色青烈形大可畏面。目嗔吼狗牙上出蹲。踞空轮执持青黑怛茶渴伽。放大火焰奋震声相。甚可怖畏威用无敌。如是修治则获成就。若扇底迦三昧耶念声轨式。清和调匀声静自知。若布瑟置迦三昧耶念声轨式。不大不小调谍捷利声慈外闻。若护身三昧耶念声轨式。紧捷旋利声固外闻。若旖毗柘噜迦三昧耶念声轨式。奋怒嗔謑挫颲诃黜声畏远闻。若扇底迦三昧耶。每诵陀罗尼真言。句末寂静和称莎嚩诃字。若布瑟置迦三昧耶。每诵陀罗尼真言。句末喜和紧称吽字。若旖毗柘噜迦三昧耶。每诵陀罗尼真言。句末奋怒謑称[合*牛][怡-台+巿]字。若扇底迦三昧耶。识心寂静依诸如来金刚法性。类相瑜伽如所圣者。面目凝视结加趺坐。若布瑟置迦三昧耶。识心适悦依诸如来金刚法门。类相瑜伽如所圣者。面目熙怡加趺而坐。若旖毗柘噜迦三昧耶。识心[女*(企-止+鬲)]懠。依诸如来最胜自在奋怒金刚降伏法门。类相瑜伽如所圣者。面目[示*殺]视跪踞而坐。若护身三昧耶。识心任持一切如来金刚智法。类相瑜伽如所三昧耶不为诸心。</p>
  <p>　　世尊若当降伏考治一切疟鬼神等或余鬼神说诚实语。诵念之时。便观自身奋怒无敌。身出火焰涌在空住。密结钩印索印看疟鬼神。或余鬼神是男是女并及眷属。随所在处轮掷其印。御缚来著有疾病处。种种命缚考打刑罚诃谴治语。自云臣伏乞命乞去。便复以印真言约勒即速发遣。若辩一切善恶相者。加持安悉香。于我像前护摩一百八遍即便寝睡。当使梦见观世音现国王身而住于前。为说一切善恶诸法。得大威德精进无量。令诸罪障尽皆销灭。若欲大梵天现者洁浴身服加持杜仲木汁安悉香。相和万丸。大梵天像前昼夜护摩满一万遍。则得梵天现身而来为满众头。或乞此身如梵天身。亦如所愿。令世人民乐恒恭敬。若欲那罗延天王现者。洁浴身服那罗延天像前。加持苏曼那木然火。加持安悉香白芥子苏蜜。昼夜护摩满一万遍。则得那罗延天现身告言。善哉善哉真言者。我今以此不空广大明王央俱舍真言。摄我至此今何所乞。为皆满愿。心所求愿即前乞之。得如所愿。或乞如那罗延天身现种种身。亦得如愿。若欲大自在天现者。净治身服加持干莲华末安悉香牛酥。大自在天像前昼夜护摩满一万遍。则得大自在天现身而来为满众愿。若欲摩诃迦罗神现者。从黑月八日净浴身服。夜处尸陀林中。斫治尸陀林柴然火。加持干莲华末安悉香白芥子咩噜地罗牛酥。昼夜护摩满一万遍。至十五日不食作法。又以咩噜地罗赤莲华白粳米饭供养。则得摩诃迦罗神领诸仆从一时现前。赞言善哉善哉真言者。今此法者最为第一今何所求我能满足。是真言者当见之时。香华香水又作供养。前乞众愿皆如愿满。处处随逐作大拥护。若欲种种色相天神现者。黑月八日净严身服。櫁木然火。加持兜楼婆香多誐罗香甘松香白芥子酥蜜酪。昼夜护摩满一万遍。至十五日不食作法。以龙脑香白栴檀香香水。新净瓮子满盛供养。复以三个新净瓮子。盛三白食并诸杂华而作供养。烧龙脑香白栴檀香薰陆香供养。复诵真言一千八遍。即得天神乘于宫殿一时现前。是真言者当见之时。心所求愿悉皆乞之。若乞作母则得财实任所充用。若乞作姊作妹。所欲一切庄严资具而为满足。若乞作给侍人者。常令随心种种所使。远近皆去千由旬内使往取物。于须臾间周回而至。使取种种伏藏珍宝。亦为将来随所任用。是真言者倍复精进。不暂慢堕懈怠放逸作诸非法。若少违犯立即灭身。或被掷置药叉窟中。为彼啖食。所欲使往十方世界天宫龙宫地下一切药叉罗刹。种种鬼神宫窟中者悉随意去。追缚取物一切皆任无不称遂。当应每日以诸香水并诸杂华。以为供养勿有断绝。则得欢喜所有使役。一切皆任无不通达。若欲药叉女现者。净柏木板方一肘半。如法治饰上画药叉女像。以诸璎珞而庄严之。严治坛场中置此像。是真言者净浴身服。以三白食赤华供养。以踯躅木像前然火。加持安悉香白芥子牛酥。三日三夜护摩一千八十遍。得药叉女欻前现身。白真言者今何所求。当便报言。汝当随我种种使役。取诸珍宝任我所用。时药叉女即复答言当任所使。说此语已即便不现。若后使者加持安悉香白芥子烧一百八遍。得药叉女来至于前。随心所使取诸珍宝。奉真言者任如法用。若欲阿修罗女现者。加持蜡作阿修罗女。以诸璎珞而庄饰之。如法作坛中置此像。净浴身服三日三夜不食不语。坐于像前烧安悉香。以三白食而为供养。一加持白芥子一打像上一千八十遍。得修罗女如法现前。当见之时心所求事即便使之。至命未尽常任使役。若欲罗刹子女现者。加持安悉香牛干忙縒。尸陀林内夜中作法。调调烧焯一千八十遍勿烟气断。则得罗刹子女一时皆现。任为役使至命未尽。每日给付银钱十贯。真言者得钱分为三分。一分供养一切三宝。一分自用一分溥施诸贫乏人。是真言者每日以面麨生菜。如法供养罗刹子女令不断绝。罗刹子女及其仆从。尽皆欢喜常任使役不离于侧。若欲毗舍支神现者。加持牛毕哆菉豆杜仲木汁安悉香。十字道头夜中作法。调调烧焯一千八十遍勿烟气断。并以饼饭而供养之。则得毗舍支神现身给侍。任所策使。常不舍离。周回千里来往任使取诸物等。常于门外每日三时。当以饼饭无问精粗而皆供养。即恒欢喜。每日手持一百银钱。奉真言者卧床头上。所得银钱勿令积贮。日日总用营诸功德。尽即送来。若欲娜罗钵底并及眷属欢喜之者。洁浴身服加持干莲华仙陀婆盐白芥子黑芥子。护摩一千八遍。又加持白芥子牛黄。持往所诣门处皆悉散之。令彼人民除诸灾障欢喜珍敬。若欲婆罗门欢喜敬者。加持粳米大麦黑胡麻酥蜜酪。护摩之者则彼喜敬。若欲刹帝利种欢喜者。加持白麻人粳米小豆酥蜜酪。护摩之者则得喜敬。若欲戍陀欢喜者。加持稻谷糖盐芸薹子酥蜜酪。护摩之者则得喜敬。若欲一切恶人欢喜者。加持甘草七种谷子酥蜜酪。护摩之者得彼恶人欢喜尊敬。若欲止他兵贼者。加持棘针木然火。加持稻谷华白芥子酥蜜酪。护摩之者则止他贼若往他军斗阵胜者。加持黑芥子安悉香大麻子酥蜜酪。护摩了已往相斗敌则皆得胜。</p>
<div class="jwbt-box"><div class="jwbtbm"><a name=j0313-03-18><a href="0313-03.htm#MENU-top">广大明王阿加陀药品第五十五</div></div></a></a>
<p>　　世尊是广大明王阿伽陀药除诸有情一切障疾说药颂言。</p>
  <p>　　此三昧耶伽陀药　　熏点涂佩三差别<br>
  　　干驮啰娑马鞭草　　散折啰婆注啰迦<br>
  　　药讫洒母啰当归　　曼陀罗子稻谷糠<br>
  　　皤攞迦药寄生草　　金牙丁香石菖蒲<br>
  　　小柏橿黄安悉香　　俣毕亸药蓖麻子<br>
  　　末扯毕亸并雄黄　　雌黄数等都齐量<br>
  　　真言加持精合治　　以牸犊子母得<br>
  　　(都没反)啰　　和调香水涂地合<br>
  　　广大明王央俱舍　　真言加持药千遍<br>
  　　烧熏高神疟疾等　　合所病恼皆除差<br>
  　　三昧眼药小柏煎　　橿黄荜茇白胡椒<br>
  　　干姜商佉诃黎勒　　鞞醯勒果余甘子<br>
  　　青优钵罗华雄黄　　仙陀婆盐郁金香<br>
  　　海末银矿甘松香　　数量等分精合治<br>
  　　加龙脑香麝香等　　十六数中齐一分<br>
  　　重复和合精研治　　广大明王央俱舍<br>
  　　真言其药数千遍　　以药点眼得无畏<br>
  　　不为一切鬼神娆　　眼中翳瞙冷热泪<br>
  　　风赤雀目皆除差　　眼目精明灭众罪<br>
  　　若所去处喜如愿　　亦复不为诸灾横<br>
  　　禁闭刑罚水火难　　一切恶兽蛇毒虫<br>
  　　一切不相起灾害　　最胜三昧伽陀药<br>
  　　兜楼婆香青木香　　亸誐攞香树癣皮<br>
  　　钵得(都已反)罗香惹莫迦<br>
  　　郁钵罗华奢弥叶　　诃黎勒果茅香根<br>
  　　阿摩勒果白胡椒　　荜茇干姜鞞醯勒<br>
  　　曼尔瑟诧翳罗药　　小柏橿黄素迦唎<br>
  　　毕[口*栗]迦香白胶香　　坚沉水香郁金香<br>
  　　数量齐分石蜜丸　　清净涂坛而合治<br>
  　　真言加持数千遍　　令使阴干佩戴之<br>
  　　所往去处皆欢喜　　除诸灾障鬼神怖<br>
  　　筝笛箜篌琵琶鼓　　涂击作乐人闻者<br>
  　　一切恶梦灾障除　　一切鬼神闻皆怖<br>
  　　饥俭厄难十恶罪　　悉皆除灭吉清净<br>
  　　是诸人等舍身已　　或生净土或生天<br>
  　　烧熏衣着所至处　　常为人民爱恭敬<br>
  　　无诸病苦加善相　　福德精进自增倍<br>
  　　口舌恶相自消灭　　佩此药者除诸障<br>
  　　不为鬼神所娆乱　　一切疮肿疾病者<br>
  　　药和水研涂得差　　腹中一切疾病者<br>
  　　暖水研服令除差　　共他谈论皆敬爱</p>
<div class="jwbt-box"><div class="jwbtbm"><a name=j0313-03-19><a href="0313-03.htm#MENU-top">广大明王央俱舍索曼拏罗品第五十六</div></div></a></a>
<p>　　尔时观世音菩萨摩诃萨。复白佛言世尊。是不空广大明王央俱舍真言中。有不空广大莲华央俱舍曼拏罗印三昧耶。此曼拏罗印三昧耶。乃是一切如来同所加被。大三昧耶成就之处。若有见闻随喜受持读诵。则得不空一切神变广大莲华坛印三昧耶陀罗尼真言像法成就。又得会入一切如来种族曼拏罗印三昧耶。一切如来加持拥护。我欲佛前当为怜愍修真言者。当得最胜成就故说。亦为饶益一切有情得安乐故说。亦为一切沙门婆罗门刹帝利毗舍戍陀童男童女灭盖障故说。</p>
  <p>　　尔时释迦牟尼如来。谓观世音菩萨摩诃萨言。善哉善哉清净者。具大慈悲顺利一切持真言者沙门婆罗门毗舍戍陀童男童女。得法宝藏安处菩提。汝当说是广大莲华央俱舍曼拏罗印三昧耶。及说一切平等种族成就三昧耶。此坛印法。一切如来神通威力悉已加被。我以神通亦已加被。</p>
  <p>　　尔时观世音菩萨摩诃萨又白佛言。世尊此不空广大明王央俱舍真言中。真实最胜成就不空广大莲华央俱舍曼拏罗印三昧耶。纵广八肘或复五肘方圆。穿去恶土瓦石骨木。填净好土香水洒和。坚筑平填起基五指。香泥涂摩规郭界院。内院当心画百八叶白敷莲华。一一叶上罥索印金刚钩印上火光焰。台上二手合腕相着。一手持金刚钩一手执七宝罥索。其钩头状作龙头相。柄头宝珠相。其索两头作蛇头相。绕钩索上火光明焰。四面四角宝须弥座。南面多罗菩萨印。北面白身观世音母菩萨印。西面马头观世音印。东面毗俱胝观世音印。东北角一切观世音莲华种族印。东南角战多菩萨印。西南角耶输末底印。西北角一车三般底成就印。绕火光焰。次院四面开敷莲华。台上月轮。四门月轮上如意珠印。四角月轮上金刚杵印。四面月轮。上罥索印金刚钩印。金刚杵华鬘印。金刚三昧耶印一切金刚种族印。金刚拳印一切金刚锁印。大众金刚印绕上火焰。次院四面开敷莲华。台上月轮。于月轮上置此部中一切手印。四门如意宝瓶印。四角金刚钩印绕火光焰。次院四面宝须弥座。座上诸器仗印绕火光焰。东门执金刚秘密主菩萨。持金刚杵半加趺坐。南门一髻罗刹女神。手持器仗半加趺坐。西门执金刚锁神。持金刚锁半加趺坐。北门度底使者。手持器仗。半加趺坐四角四天王。执持钩槊半加趺坐。是八神身佩火光焰。内外院地青色宝地其院标界。金刚宝地上种种色如意宝珠火焰围绕。外四面界。标白界道开廊四门。种种幡华而庄严之。四门四角。钉佉陀罗木橛结持方界。五色线索外畔围界。界上间错布诸金华银华。真珠华青琉璃珠华。白琉璃珠华赤琉璃珠华。黄琉璃珠华缘琉璃珠华。及诸色螺诸色华鬘。四门四角银阏伽香水瓮。口插诸华枝叶。五色缯彩系其项上。以金器银器磁器。盛诸饮食乳酪果子。如法敷设。散布诸华而为供养。外八方置灯树台烧香油灯。门置香罏。沉水香白栴檀香苏合香毕栗迦香龙脑香。如法合治四门烧焯。外四面布一百六十四灯作大光鬘。于外四角烧安悉香薰陆香萨攞枳香。真言者伴所请法者。清洁澡浴以香涂身着净衣服。其真言者。东门诵大可畏明王央俱舍真言。作法结护。诵广大明王央俱舍真言发愿赞叹。加持牛酥乳酪。请法者服为作护身。又复结界而烧焯香。诵广大明王央俱舍真言。启请阿弥陀佛释迦牟尼佛观世音菩萨种族大众。及请十方一切诸佛菩萨摩诃萨一切金刚。会坛供养。复请十方一切诸天龙神八部。会坛本位。又重结界白诸圣众。整持威仪位座而坐。以诸香华遍散供养。礼赞行道作种种法。于西门首教请法者。散华礼拜授三昧耶。又重礼拜发四弘愿。出于南门东广设护摩作大供养。若真言者作护身法澡浴法。数珠法罥索法。安隐法丰饶法。调伏一切人非人法请召法。发遣法结界法。警觉十方一切诸佛菩萨金刚诸天龙神法。净诸供物净白茅草所作诸法。皆以广大明王央俱舍真言作法成就。世尊此广大明王央俱舍真言。十方一切诸佛菩萨金刚。以大神通常加被之。观世音菩萨摩诃萨。及种族一切菩萨摩诃萨。皆以一切神通威力亦常加被。与大不空悉地成就。若有一切沙门人民会此坛者。得除身中无始劫业十恶罪障一切病恼。当知斯人今世后世得大福蕴安处大宝。若命终时身心安乐无诸痛恼。当往净土莲华化生。证宿命智得俱胝那庾多百千佛刹一时门开。游斯佛刹听闻一切甚深之法皆得悟解。复得此诸佛刹如来摩顶安慰。为授阿耨多罗三藐三菩提记。一时诰言汝今此身为最后身。乃至菩提坐于道场。转大法轮常不退转。时世人民恭敬供养。一切财宝自然资长。大梵天那罗延天。摩醯首罗天伊首罗天。三十三天一切天众。焰摩王等而常守护。恭敬赞叹是人。又当承事供养九十二殑伽沙俱胝那庾多百千诸佛。所种殖善根而得成熟。若有暂以一华一果一涂香一烧香。供养此曼拏罗者。当以天诸牛头栴檀沉水之香。烧焯供养十方一切刹土中九十九殑伽沙俱胝那庾多百千诸佛广大福聚。复得十方一切如来赞言。善哉善哉善男子。往昔一切如来亦已供养此曼拏罗得六波罗蜜。多福蕴成就相应。复得一切菩提法蕴成就相应。复得不空广大明王央俱舍真言一切胜法成就相应。此人言说人皆信纳。应知此坛为诸如来之所加护犹如制多。若有众生亲近随喜者。亦灭灾疾等见一切如来深法。当得出世。世法成就众横怨难尽皆除灭。舍身当生西方净土莲华化生。见此坛者或生天上。乃至菩提更不坠受三途等身。</p>
<div class="jwbt-box"><div class="jwbtbm"><a name=j0313-03-20><a href="0313-03.htm#MENU-top">广大明王图像品第五十七</div></div></a></a>
<p>　　世尊此不空广大明王观世音像。能除有情一切罪障及诸鬼神灾疫厄难毒虫毒药一切怖惧。施利众生得无畏愿。圆满资生。一切善根福德增长。令诸财宝自然盈满。一切真言菩提众行十波罗蜜圆满相应。若有见闻忆念之者。得大福蕴善根增长。脱诸地狱一切苦果。以少功行获大果报。当得种族圆满相应皆具正见。一切沙门婆罗门及诸人民恭敬供养。以细白氎或绢细布。量方二肘三肘或四五肘随力任得。白月十五日起首图画。彩色色盏新净好者。勿用皮胶。画匠画时一出一浴着净衣服。图不空广大明王观世音菩萨。结加趺坐三面六臂身真金色正面熙怡。右面微嗔狗牙上出。左面大嗔。三首月冠冠有化佛。三头鬓发发焰赤耸。左第一手执金刚钩并持莲华。右第一手执三叉戟并持金刚棓。左第二手执罥索并持金刚钩。右第二手执金刚杵并持金刚钩。左第三手伸雨众宝。右第三手向外扬掌安慰摩顶。宝珠璎珞耳珰镮钏。天诸衣服种种庄严。坐宝莲华师子座上。佩火焰光光如钩相。左多罗菩萨颜貌熙怡。首戴宝冠冠有化佛。半加趺坐。右湿废多菩萨颜貌熙怡。首戴宝冠半加趺坐。各执宝华瞻仰菩萨。珠璎镮钏天诸衣服。种种庄严坐宝莲座。佩火焰光。菩萨背后一一宝华果树。树上鹦鹉舍利白鹤孔雀加陵频伽共命之鸟。是诸鸟颈众宝璎珞。多罗菩萨后。一髻罗刹女神。面目嗔怒手执器仗半加趺坐。湿废多菩萨后。执金刚秘密主菩萨。颦眉努目急咬下唇狗牙上出。首戴宝冠绕冠鬓首赤焰耸发。右手掌弄大金刚杵。左手仰伸髀上。珠璎镮钏天诸衣服。种种庄严半加趺坐。瞻仰菩萨。一髻罗刹女座下。焰摩王水天风天火天。提头赖吒天王毗楼勒叉天王。执持器仗半加趺坐。执金刚秘密主菩萨座下。难陀龙王娑伽罗龙王优波难陀龙王。毗楼博叉天王毗沙门天王。执持槊索半加趺坐。菩萨顶上左。帝释天伊首罗天。摩醯首罗天净居天。俱摩罗天日天。乘众色云半加趺坐。捧持宝华瞻仰供养。菩萨顶上右。大梵天那罗延天。大自在天俱废罗天月天。乘众色云半加趺坐。捧持宝华瞻仰供养。菩萨座下右。真言者胡跪而坐。一手执宝华果枝一手执数珠香炉。像外四边遍大山水。山上种种华果树林。一切鸟兽宫盘茶鬼。种种宫殿苦行仙众。如法画已置曼拏罗中。是真言者发菩提心。以沉水香白栴檀香薰陆香龙脑香酥合香。并诸香华种种饮食而为供养。每日观像诵广大明王央俱舍真言一百八遍。速净蠲除阿毗地狱五无间罪谤正法罪一切剧苦。更不重受诸恶趣身。常得睹见一切诸佛菩萨摩诃萨等。当得出世世间一切真言悉地成就。一切贪嗔嫉慢垢业亦皆消灭。一切天神而皆护念。若有信心观此像者。如见我身。若以华香供养之者。则当供养十方三世一切佛刹九十九殑伽沙俱胝那庾多百千如来应正等觉。随得无量大福德蕴善根积集成熟相应。当证一切如来不退转地相应。复得清净大善知识而自相应。世尊是像当与诸真言者广大三昧悉地成就。利益有情除诸宿障。而得清净受胜安乐。</p>
<div class="jwbt-box"><div class="jwbt"><a name=j0313-03-21><a href="0313-03.htm#MENU-top">不空罥索神变真言经卷第二十六</div></a></a>
<div class="jwbtbm"><a name=j0313-03-22><a href="0313-03.htm#MENU-top">大可畏明王品第五十八</div></div></a></a>
<p>　　尔时观世音菩萨摩诃萨。复白尊者薄伽梵言。此不空罥索心王陀罗尼真言广大解脱莲华曼拏罗印三昧耶中。不空大可畏明王央俱舍真言大曼拏罗印三昧耶。能与一切修行真言者。大可畏明王央俱舍真言最胜法句。能证一切旖暮伽王诸胜愿行无等等法。能摧一切诸恶天龙药叉罗刹乾闼婆阿素洛蘖噜茶紧那啰摩呼罗伽人非人等。而皆遵伏敬护斯法。能摧一切诸恶毗那夜迦欲界魔王。一切眷属誓伏佐护。能摧一切怨邪恶人。治罚禁系种种调弄起大信见。今欲佛前演示此大可畏明王央俱舍真言。当为发护一切曼拏罗印三昧耶。以大可畏明王央俱舍真言大威德力。于一切处若治若罚一切诸恶妒裔鬼神。皆使护持。向兹广大解脱莲华曼拏罗印三昧耶住。令生敬淑尊重守护。崇仰是法助持诸佛速疾成就。惟愿世尊以大神力垂哀如被。广为利益一切有情修善法者。得胜安乐。</p>
  <p>　　尔时释迦牟尼如来。谓观世音菩萨摩诃萨曰。善哉善哉善男子。我已加被印汝法门。过现所有一切如来应正等觉。亦已加被印汝法门。一切执金刚菩萨摩诃萨。执金刚秘密主菩萨摩诃萨。亦以神通。加被汝斯大可畏明王央俱舍真言三昧章句。一切天龙药叉罗刹乾闼婆阿素洛蘖噜茶紧那罗摩呼罗伽。随喜恭敬尊渴斯法。汝当演说广令利益。今当一切修治善者。证成最胜无等等法悉地成就。</p>
  <p>　　尔时观世音菩萨摩诃萨。承佛诰慰瞻仰如来。欢喜微笑。于世尊前谛观大众。竦变神通姿量可畏。放大火光颦眉奋目狗牙上出振吼不空大可畏明王央俱舍真言曰。</p>
  <p>　　那莫塞(桑纥反)窒(丁结反二合)[口*(隸-木+士)]野(杨可反一句)特(能邑反)和(胡过反)跛(北没反下同二合)啰底瑟耻谛瓢(毗遥反下同二句)那莫萨嚩(无可反下音同)亸(都可反)詑(他可反)誐(银迦反又音迦字斤攞反下同音)底瓢(毗遥反三句)那莫萨嚩勃陀(上)菩地萨埵(二合)嚩[口*履](二合)野(四句)跋驲(儿质反下同音)罗陀(上)罗(五句)摩诃(去)曼拏攞(卢亸反下同音)祢(奴礼反)嚩谛瓢(毗遥反六句)那莫萨嚩跛(二合)啰底(二合)曳迦(斤逻反下同音)勃陀(上)[口*履](二合)野(七句)室[口*邏](弹舌呼之下同)嚩迦僧(去)只(虬曳反)瓢(毗遥反八句∵)底(丁以反)亸娜誐跢(多个反下同)跛(二合)罗窋(丁聿反)半祢(同上)瓢(入九句)那莫三(去)藐誐跢南(十句)那莫三(去)藐跛啰底半那(去)南(十一句)那莫舍啰(二合)特(同上)嚩底(丁异反)跛亸(二合)啰野(十二句)摩诃(去)么亸(二合)曳(十三句)那谟摩诃(去)[口*履]使誐励(尼曳反)瓢(毗遥反十四句)那谟梅窒(同上二合)[口*(隸-木+士)]野(十五句)庾嚩啰惹避使讫(二合)亸(十六句)跛(二合)啰目契瓢(入十七句)萨嚩菩地萨埵(二合)嚩誐励(同上)瓢(准上十八句)那莫塞(同上)窒(同上二合)[口*(隸-木+士)]路迦(吉耶反)地播亸曳(十九句)摩诃(去)迦攞摩窒(二合同上)[口*履]誐拏(二十句)播[口*履]嚩啰野(二十一句)那谟旖弭亸皤野亸詑誐跢野(二十二句)那莫矩噜陀(上)啰惹野(二十三句)摩诃(去)苾[亭*夜](亭夜反)啰惹誐拏(上)钵[口*履]嚩啰野(二十四句)那谟啰怛(二合)娜怛(二合)啰耶野(二十五句)那莫旖(上)唎耶(二合)嚩路枳谛湿(二合)嚩啰野(二十六句)菩地萨埵(二合)嚩野(二十七句)摩诃(去)萨埵(二合)嚩野(二十八句)摩诃迦噜抳迦野(二十九句)怛[寧*也](宁也反)他(三十句)唵(喉中抬声引呼三十一句)弭讫(二合)[口*履]亸嚩陀(上)娜(三十二句)摩诃(去)矩噜陀(上)啰惹皤孕迦啰(三十三句)摩诃(去)邓瑟吒(知礼反)啰吒[可*欠]縒(三十四句)入(攥口舌呼下同)嚩(二合)攞入嚩(二合)攞(三十五句)摩诃(去)入嚩啰么攞(三十六句)摩诃(去)涝(卢告反)捺(奴讫反)啰噜播皤孕迦啰(三十七句)[可*欠]那[可*欠]那(三十八句)萨嚩讷瑟吒药[起-巳+乞]洒罗[起-巳+乞]洒珊(苏干反三十九句)驮诃(去)驮诃(去四十句)萨嚩讷瑟吒(二合)那(去)虔(四十一句)播者播者(四十二句)萨嚩讷瑟吒(二合)比[起-巳+乞]那弭那(去)野干(四十三句)播亸野播亸野(四十四句)萨嚩讷瑟吒萨端曝曝(四十五句)摩诃(去)矩噜陀(上)啰惹么抳迦娜迦(四十六句)跋驲啰(二合)废(无计反下同)女(去)[口*履]耶(四十七句)楞(去)讫[口*履]亸舍[口*履]啰(四十八句)跋驲啰播啰首播舍[可*欠]塞亸(四十九句)摩诃(去)钵(二合)头(徒邑反)摩矩舍步惹(五十句)摩诃(去)钵(二合)头(同上)么縒娜(五十一句)摩诃(去)钵(二合)头(同上)么弭迦者蘖皤(五十二句)旖暮伽(上)跛(二合)啰底[可*欠]亸(五十三句)嚩攞播啰讫(二合)啰摩(五十四句)娑[可*欠]塞(同上)啰弭[口*履]野(五十五句)萨嚩步亸皤孕迦啰(五十六句)萨嚩祢嚩婆皤那剑布头(入)皤婆(五十七句)摩诃(去)弭讫(二合)[口*履]亸婆陀(上)曩(五十八句)那啰僧(思孕反)[可*欠]目佉(五十九句)陀(上)啰陀(上)啰(六十句)跋驲啰(二合)入嚩(二合)攞陀(上)啰(六十一句)度噜度噜(六十二句)摩诃(去)但茶废伽(上)陀(上)啰(上六十三句)柘啰柘啰(六十四句)柘柘啰柘柘啰(六十五句)儞舍柘隶湿(二合)嚩啰(六十六句)苾(二合)[口*履]俱胝目佉(六十七句)吽(特牛合□声短呼之下同)[合*牛](六十八句)[怡-台+巿][怡-台+巿](六十九句)縒啰縒啰(七十句)跛啰縒啰跛啰縒啰(七十一句)萨嚩播波枳(二合)[口*履]弭洒[可*欠]啰(七十二句)摩诃(去)么抳底惹陀(上)啰(七十三句)钵(二合)头摩[可*欠]塞(同上)亸(七十四句)唵(同上呼)钵头(二合)摩矩舍步惹亸啰耶[牟*含](牟含反七十五句)怛(二合)啰縒野弭[起-巳+乞]滩(七十六句)舍縒野讷瑟吒(知奸反七十七句)那舍野萨嚩播波(七十八句)嚩(二合)啰拏儞[合*牛][怡-台+巿](七十九句)莎嚩诃(去八十句)播舍[可*欠]塞(同上)跢野(八十一句)莎嚩诃(去八十二句)钵头(二合)摩陀(上)啰野(八十三句)莎嚩诃(去八十四句)娑(去)摩湿(二合)嚩縒迦野(八十五句)莎嚩诃(去八十六句)旖暮伽(上)嚩啰那(去)野(八十七句)莎嚩诃(去八十八句)矩噜陀(上)啰惹皤孕迦啰野(八十九句)莎嚩诃(去九十句)没(二合)啰[可*欠]摩废洒陀(上)啰野(九十一句)莎嚩诃(去九十二句)窒(二合)隶路枳野布尔亸野(九十三句)莎嚩诃(去九十四句)野么婆(同上)噜拏(上)矩废啰(上九十五句)那莫塞讫(二合)[口*履]亸野(九十六句)莎嚩诃(去九十七句)跋驲啰陀(上)啰布尔亸野(九十八句)莎嚩诃(去九十九句)摩诃(去)迦攞摩窒(二合)[口*履]誐拏(一百句)蔓(无繁反)儞亸布儞亸野(一句)莎嚩诃(去二句)祢(同上)嚩誐拏(上)蔓儞亸耶(三句)莎嚩诃(去四句)那誐迦[口*履]洒拏野(五句)莎嚩诃(去上六句)唵(同上呼七句)皤啰皤啰(八句)避利避利(九句)步噜步噜(十句)萨嚩漫拏(上)攞地瑟耻亸縒摩耶野(十一句)莎嚩诃(十二句)萨嚩亩捺(轻)逻地瑟耻亸亩捺(二合)啰野(十三句)莎嚩诃(十四句)旖暮伽(上)嚩啰那(十五句)摩诃(去)邓瑟吒(知礼反)啰矩舍(十六句)跋驲啰[合*牛](同上呼十七句)摩诃(去)钵头(二合)摩湿(二合)缚縒陀(上)啰(十八句)那谟窣都羝旖暮伽(上)矩舍(十九句)[合*牛](同上呼)[怡-台+巿](二十句)莎嚩诃(去一百二十一句)</p>
  <p>　　尔时观世音菩萨摩诃萨。说是真言之时。三千大千世界苏弥山王。一切天宫日宫月宫。星宫龙宫一切神宫。六大震动。一切泉源江河大海。一时火起波涛涌沸。一切诸恶妒猰。天龙药叉罗刹乾闼婆阿素洛檗噜荼紧那罗摩呼罗伽。毗舍遮鬼毗那夜迦。蘖啰诃鬼。俱时热恼闷绝躄地。一切大力药叉罗刹。诸天神鬼夺人精气食啖之者。皆为火烧大声叫唱。苦哉苦哉闷绝于地。或便驰走遍体火然。四天王天大自在天三十三天。帝释天大梵天。梵辅天梵众天。一切诸天眷属宫殿一时火起。身怂毛竖战怖不安。难陀龙王跋难陀龙王。优波难陀龙王娑伽罗龙王。并及无量百千龙王。一切眷属所有宫殿。一时火起战惧不安。水陆一切有情之类。火逼热恼悉皆惶怖。在斯会者身战毛竖悚惧不安。可补陀落山于虚空中如来顶上雨列诸天种种宝华众宝璎珞天诸衣服。缤纷乱坠光洁奇特现众神变。雨于诸天牛头栴檀香水。洒散大众香气烟馥。广供养佛并及会众。尔时执金刚秘密主菩萨摩诃萨。复从座起旋姿瞬目。谛观一切轮掷舞杵放大光明。如师子王威德无量。诣观世音菩萨摩诃萨前。合掌恭敬头体作礼。解持宝冠捧上白言。大慈悲者愿垂哀愍。纳受此大清净月光宝华天冠常护显此不空大可畏明王央俱舍真言章句三昧耶。威德无极。令此三千大千世界六大震动。击罚一切诸恶天龙八部药叉罗刹。种种鬼神宫殿火起。悉为火烧闷乱躄地。叫呼大唤唱言。苦哉苦哉尽无生路。白言圣者我最尊此不空大可畏明王央俱舍真言。誓为有情顶戴受持。恭敬供养广大宣说。若有苾刍苾刍尼族姓男族姓女。清净信解如法书写。受持读诵听持修行。我常拥护顶戴恭敬担负是人。若求众愿诸大悉地我为满足。一切毗那夜迦诸恶鬼神作障难者。我皆遮止不令娆恼。复为此人梦觉现身而恒拥护。资生财宝恒无乏少。令得威德福慧无量。无诸怨难以尊法心。怜爱长育如实我子。尔时观世音菩萨摩诃萨。告执金刚秘密主菩萨摩诃萨言。善哉善哉。发此愿者为最大愿。我为仁者受是宝冠。伸手受已。便以宝冠掷置空中。为令一切诸佛菩萨得受用故。为令一切诸大天神住曼拏攞者得受用故。为于一切集修众善。天龙药叉罗刹乾闼婆阿素洛蘖噜茶紧那罗摩呼啰伽人非人等。修此不空罥索心王陀罗尼真言广大解脱莲华曼拏罗印三昧耶者得受用故掷宝冠时。此三千大千世界六大震动。一切诸恶天龙八部种种鬼神。一切宫殿便大火起。是中一切诸恶之辈。为火烧恼闷绝躄地或怖驰走叫呼大唤。而皆唱言苦哉苦哉。我等今日无措生路。是时宝冠当佛顶上住虚空中。变成种种宝华伞盖。其盖纯以众宝所成。种种庄严众色交皎。光明晃曜现众神变。以执金刚秘密主菩萨摩诃萨神通威力。以不空大可畏明王央俱舍真言神通威力。十方一切刹土一一诸佛菩萨摩诃萨。顶上各见有此众宝伞盖。在会一切菩萨摩诃萨。一切观世音种族菩萨摩诃萨。亦于顶上各见有是众宝伞盖。其诸伞盖一一四边。各有无量焰摩王水天王四天王天。难陀龙王跋难陀龙王。优波难陀龙王娑伽罗龙王。伊首罗天王摩醯首罗天王。帝释天王大梵天王。那罗延天王大自在天王。净居天王一切诸天。各持白拂恭敬围绕。在会一切天龙八部。各见顶上有是宝盖。仰观喜叹合掌恭敬。是诸宝盖纯以众宝种种庄严。光皎妙好量虚空中。雨于诸天种种色莲华拘物头华奔。拏利华曼陀罗华摩诃曼陀罗华海云。雨于诸天。末香涂香烧香海云。雨一切天诸妙色相衣服璎珞宝庄严具海云。雨一切诸天伎乐歌赞种种妙声海云。供养于佛。所会大众而亦供养。</p>
  <p>　　尔时释迦牟尼如来。赞观世音菩萨摩诃萨言。善哉善哉善男子。汝今善说此未曾有大可畏明王央俱舍真言。成就一切修治善者。摧伏一切恶毗那夜迦。摧灭一切十恶五逆盖障山坏。如是真言当今之世。若诸垢重薄福有情。长能每日如法诵持。一七二七三七遍者。或七七遍者或一百八遍者。则能成办诸希求法。得观世音菩萨摩诃萨梦觉现身。所念众法皆得成验。当得证成出世菩提种种资粮诸大法门。由是真言神通威力。须臾摄逐须弥山下大海中住。大可畏笑大药叉将。并及眷属。迅疾须臾至补陀落山观世音宫殿会中。是大可畏笑大药叉将号名然顶。以无量百千俱胝药叉。而为眷属有大威力。能以一手动苏弥山一切天宫。常于大海现威。摧伏一切大药叉将一切军众。是大可畏笑。大药叉将然顶。并及眷属。为火烧恼忙怖慞惶。合掌恭敬绕佛三匝。头顶礼佛前白佛言。世尊彼观世音菩萨摩诃萨。说此大可畏明王央俱舍真言。我及无量百千俱胝眷属并住宫殿。皆为火烧受诸剧苦。闷乱于地周慞惶怖。世尊我今应云何住云何所作。云何依止谁能救者我及眷属命在须臾极受苦恼。惟愿如来慈悲救护。</p>
  <p>　　尔时释迦牟尼如来。告大可畏笑大药叉将然顶言。而勿怖懅应常随顺彼观世音菩萨摩诃萨大可畏明王央俱舍真言大秘密坛印三昧耶住。乃能使汝及所眷属。则得安隐常无恼乱。大可畏笑大药叉将然顶。当诣彼观世音菩萨摩诃萨。求归依处。于是大可畏笑大药叉将然顶。承佛诰敕领其眷属。合掌至心叫呼求救。诣观世音菩萨摩诃萨前。顶礼双足白言大慈悲者。愿垂救护。我及无量百千俱胝眷属今为火烧受诸苦痛余命无几。我身所有威猛大力。总皆顿尽唯有骨锁筋肉相连。</p>
  <p>　　尔时观世音菩萨摩诃萨。谓大可畏笑大药叉将然顶言。且忍须臾谛听谛听。大可畏笑大药叉将然顶。汝性愚痴毒恶顽嚚[女*(企-止+鬲)]害滋弊。常则吸瞰欲界一切修善善男子善女人等。或童男童女福德精气长无休息。若有一切修善众生居住屋宅伽蓝方处皆汝虚耗故作破坏。一切秘密曼拏罗印三昧耶所作不成。是汝遮障虚耗破坏。一切善男子善女人。修治一切有为之行。无为禅定福业功德诸善法门。汝作破坏皆无成就。若有众生正命自活常不杀戮。汝作灾疾伤命夭寿。若有众生常业杀害。汝作加护一切成就福命增寿。若有众生常修净戒正行正业。便则舍离作灾不遂。若有众生破犯净戒邪命谀谄悭贪嫉妒。汝与和合所作谐偶。世所恶道一切杀法种种业果。是汝为本悉皆增炽。当知一切恶不善业。是汝滋增种种成就。佛有一切胜道菩提善法业果。是汝遮障尽皆隐没。诸修善者种种殃疾。横病横死横遭灾祸。无量恼乱皆是汝作。汝于三界人天善法。恶中之恶极为可畏。极为大过。汝以是因获斯苦报。大可畏笑大药叉将然顶。今于我前归投三宝。处众忏悔受佛净戒。我则为汝除此一切眷属宫殿火烧苦恼。便即离身脱诸热恼。即使汝身并及眷属安隐而住。常令修趣大菩提道。于是大可畏笑大药叉将然顶及其眷属。一时合掌头面顶礼观世音菩萨摩诃萨足。大誓是言我从今去。常住佛法归依三宝。常当拥护大可畏明王央俱舍真言大秘密曼拏罗印三昧耶。若有苾刍苾刍尼族姓男族姓女。以真正心或以诸心。清净信解如法修行。受持读诵书写供养。我及无量百千俱胝眷属。周匝十方加被拥护。常与增长无量色力。若此真言所在国土受持之者。则无一切恶星变怪兵贼灾横种种疫病诸恶虫兽邪梦魍魉饥馑恼障。一切众恶毗那夜迦大力鬼神。啖人精气悉皆除散。恒令国土一切丰稔。若有苾刍苾刍尼族姓男族姓女。正行正业正戒精进修持之者。我倍守护身负荷担。加与真实一切大愿。若有众生造诸恶业。我誓遮止逼令修善。与诸愿满。</p>
  <p>　　尔时观世音菩萨摩诃萨。告大可畏笑大药叉将然顶言。善哉善哉应如是作利益世间。一切众生得大安乐。汝常护持此真言者。大可畏笑大药叉将然顶至诚谛听。我今为汝授三归戒。授如来大秘密曼拏罗印三昧耶。并授一切种族曼拏罗印三昧耶。</p>
  <p>　　尔时大可畏笑大药叉将然顶并及眷属。合掌恭敬五轮着地。顶礼观世音菩萨摩诃萨已。欢喜受教便得安隐。</p>
  <p>　　尔时释迦牟尼如来。告观世音菩萨摩诃萨言。善哉功德海善哉慈悲者。能以最胜大三昧耶。安置大可畏笑大药叉将然顶身及眷属。汝今已得十方一切诸佛大三摩地印印持加被。汝复以大神通威力不思议力。常加密祐大可畏明王央俱舍真言。于当来世有修善者。每日承事诵之七遍或三七遍。即得成就种种事法。于是观世音菩萨摩诃萨。承佛教旨又白佛言。世尊若有沙门婆罗门族姓男族姓女。修治斯法愿欲成就大可畏明王央俱舍真言者。承事供养。每白月十五日夜五更时。澡浴清净着净衣服。食粳米饭乳酥酪物。观世音菩萨摩诃萨像前。以诸香花饮食果子而为供养。面东趺坐一日一夜勿共人语勿思异法。大可畏明王观。诵念大可畏明王央俱舍真言。以清香水粳米相和。手掬水米。一加持一置观世音菩萨摩诃萨前钵中。满一百八遍。和乳煮粥真言者服。以此少功获得最胜一切曼拏罗印三昧耶速疾成就。后随举心诵念之者。救治世苦一切称遂。若欲成就一切不空罥索心王广大解脱莲华曼拏罗印三昧耶者。若欲修诸禅行三摩地者。每先诵此真言三遍五遍或一七遍。敕治标界。则周十方一踰[跳-兆+善]那。成大可畏明王央俱舍火光明焰山城光界。山城界外三踰[跳-兆+善]那亦成结界。不为一切诸恶天龙八部鬼神毗那夜迦人非人等作诸障恼。假令一切毗那夜迦。尽起种种神通大力。欲坏城界无能踰坏。岂有其余诸小鬼神能坏界者。无有是处。当知如是此真言者所作诸法。恒无障碍速令增遂。若有众生为恶神鬼作娆患者。加持安悉香白芥子烧熏病者并加持白芥子打其病者。结期克印拟便除差。若摩诃迦罗神罗睺罗阿素洛神罗刹神等。各皆变示种种鬼形作诸病者。亦皆调伏尽殃除遣。何况诸小魍魉神鬼而不坏散。若一切步多鬼作诸病者。加持尸陀林烧死人灰。散病者头则令除愈。是大可畏明王央俱舍真言。受持读诵所得功德。成就之者。于诸愿法随念随成。所谓召集一切大奋怒王真言三昧耶神通威力。破众垢障。发起一切无信根人。入于正道。亦能遣除一切灾怪疫疾诸病恐怖不祥。是真言者或为毒中亦不伤害。若婆修吉龙王毒德叉迦龙王毒诸虫蛇毒亦不能害。刀杖水火一切虎狼野象怨贼亦不相害。又复不为一切步多鬼药叉鬼毗舍遮鬼宫槃茶鬼茶枳尼鬼雷电霹雳而作娆害。诸疟神鬼怖不相娆。又常不为一切灾厄枷锁禁闭刑罚之苦。常得一切执金刚菩萨摩诃萨。四天王神伊首罗天摩醯首罗天。大自在天大梵天帝释天那罗延天。水天风天日天月天阎罗大王。一切龙王药叉罗刹乾闼婆阿素洛蘖鲁荼紧那罗摩呼罗伽等。昼夜拥护欢喜儆策。除众障难喜顺诸导。</p>
<div class="jwbt-box"><div class="jwbtbm"><a name=j0313-03-23><a href="0313-03.htm#MENU-top">然顶香王成就品第五十九</div></div></a></a>
<p>　　复诰执金刚秘密主菩萨摩诃萨言。此大可畏明王央俱舍真言然顶香王三昧耶。成就世间一切三昧耶。而说颂曰。</p>
  <p>　　黑沉水香安悉香　　乾陀罗婆香甲香<br>
  　　数各一百八分香　　嚩(无可反)攞迦(斤逻反)<br>
  香白胶香　　莲华须蕊酥合香<br>
  　　茅香藿香苓菱香　　丁香数八各五分<br>
  　　新郁金香量八分　　麝香龙脑各四分<br>
  　　小柏橿黄形愚药　　青木雄黄白芥子<br>
  　　安怛祢陀摩度罗　　白栴檀香薰陆香<br>
  　　如是数十各十分　　用上好者而合治<br>
  　　大可畏明王真言　　一时加持百八遍<br>
  　　煎安悉香汁为丸　　坛中加持现三相<br>
  　　暖烟光现便阴干</p>
  <p>　　是香烧时三千大千世界一切山神江河海神。诸天神龙药叉罗刹乾闼婆阿素洛蘖鲁荼紧那罗摩呼罗伽。一切毗那夜迦悉皆怖畏。诸恶神鬼身肤碎裂。一切虫毒蛇毒龙毒。以香涂熏皆得除差。若有疔疮热肿风湿疥癣瘘病。以香涂熏亦得除差。若有痃癖症块心痛头痛病者。以香和水空腹暖服。或复涂熏或灌鼻中皆得除愈。若霖雨者若亢旱者。若有非时恶风雹雨雷电霹雳者。诵念烧香誓诸愿言。须晴即晴须雨即雨。并止一切恶风雹雨雷电霹雳。国土人民利益安乐苗稼增盛。若患那罗延天神疟者。或患一切可畏天神疟风疟。痰疟癀疟寒热之疟。一日一发二日一发。三日一发四日一发。并诸神鬼癫痫之病。皆净洗浴烧香熏之。加持病者皆得除差。若往聚落一切人民善不善家。香和香汤澡浴清净。复烧熏身并点额眼。则乃往之为人见遇。欢喜乐处财宝自然。一切灾怪皆自除灭。一切大药叉将四天王神。一切眷属观祐护持。若诸沙门婆罗门一切人民沐浴熏身。及熏衣服或酥乳酪和施与食。或戴头上髆上腰上。皆害一切病恼灾厄速令除差。是真言者亦如是佩满众胜愿。此香名大可畏明王央俱舍真言然顶香王。若于戍时当大门中门堂门。烧焯此香诵是真言三遍五遍。则逐一切牛头狱卒大药叉罗刹布单那鬼及诸神鬼。一时身皆为火所烧忙怖驰走。一切灾障自然消散。便得诸善天龙八部而皆拥护。</p>
<div class="jwbt-box"><div class="jwbt"><a name=j0313-03-24><a href="0313-03.htm#MENU-top">不空罥索神变真言经卷第二十七</div></a></a>
<div class="jwbtbm"><a name=j0313-03-25><a href="0313-03.htm#MENU-top">点药成就品第六十</div></div></a></a>
<p>　　执金刚秘密主菩萨摩诃萨。是大可畏明王央俱舍真言神通阿伽陀药三昧耶。光明威德破诸黑闇。如如意树处空显现。得观世音菩萨摩诃萨加被拥护。涂坛结印召请诵念。祈愿图像皆为成就而说颂曰。</p>
  <p>　　法当十二月　　一日十三日<br>
  　　严身净沐浴　　涂香体蓥馥<br>
  　　贯着新净衣　　牛黄郁金香<br>
  　　紧俣瑟詑药　　等量鲜好者<br>
  　　涂坛各别置　　大可畏明王<br>
  　　央俱舍真言　　一时溥加持<br>
  　　一百八遍数　　如法治和合<br>
  　　以天雪水丸　　置曼拏罗中<br>
  　　大可畏明王　　央俱舍真言<br>
  　　昼夜加持药　　三相现阴干</p>
  <p>　　秘密主点佩药者。则得福德而自相应。一切真言明神乐观祐护。一切人民恭敬供养。梵释诸天同观摄护。福寿增安无诸灾厄。罪障消灭所游往处。常得胜利人民畏敬。若常点药。真言加持白芥子。打阿素洛窟门。或打那伽窟门。满十二千遍。药点额上心上髆上二手掌上。高声诵大可畏明王央俱舍真言。直入窟中遇一童女。端严殊妙微笑徐行。来前迎逆手执金盘。满盛七宝奉真言者。特勿观视贪爱他宝。又便加持白芥子打女身上。打时啼哭叫唤嗔怒。颦眉努眼狗牙上出。发变赤黄耸竖向上。当是之时作大嗔声诵大可畏明王央俱舍真言。加持白芥子打是女头。乃至怖畏宛转于地。告言曹主我今定死。何故如是苦无慈心。当看是女口吐洟沫。便手承取和药加持。涂脚掌上髀上两手掌上额上颈上。则得升空乘七风轮为大风仙。以九十九亿俱胝百千风仙为伴。于一时中周游三千大千世界。腾跃自在还归本土。当以洟沫和药加持。服即变身状如童子。形颜肤色犹若莲华。得增寿命七十二千岁。与九十二亿俱胝百千真言明仙而为伴侣。常游一切真言明仙宫殿中住。又得秘密真言明仙三昧耶。所入一切神龙宫殿悉无障难。一切药叉罗刹神鬼。乐为命者而皆顺伏任为策役。复于此诸神鬼宫殿皆亦居住。点服药者得三十三天悉皆迎致恭敬供养。与诸天众游天园苑。受种种乐寿命千岁。加点脐中入龙湫中。得诸龙王一切眷属一时迎致。诣诸宫中便前白言。有何所作我等眷属悉能作之。尽千年中珍宝衣食任自丰足。若有雨泽不依时者。我令顺时。我常顶戴恭敬仁者。加点雨髆与一切人角力戏谑。或与阿素洛相阵敌者。悉皆得胜。加点肚上日日当食诸天甘膳。加点项上见诸贵人。则得欢喜恭敬供养。若把触人即彼欢喜。若叩诸门。一切神鬼则便驰散人皆爱敬。若拍药叉窟门。则得一切药叉欢喜出现任为策。使若尸陀林中。则得林中一切神鬼自现身来。住立于前随意使役。是诸神鬼宫门自开当亦观见。若大山林中。则得一切草木药精。悉皆现身任为采取。若以药涂功德天像两奶房上加持三遍。努目观视功德天像。加持安悉香烧熏功德天像。则便说语为满诸愿所乐丰盈。功德天神常不离侧。若加持人乳和药点眼。则得睹见一切伏藏。夜视如昼。若加持牛乳和药含者。口气香洁共他谈说闻悉敬赞。若诸神鬼作癫痫病者。或诸病者。以药点额则令神鬼四散驰走。或有自缚。若有怖畏当令点药则无怖畏。若加持黄丹和药。涂钵上澡罐上或刀剑钺斧钩杵戟轮罥索弓箭诸器仗上。加持七遍便出火光。若涂螺中高山楼上。加持七遍大吹七声。所有一切人畜闻者。皆得除灭灾疫罪障。若面十方吹七声者。则除十方一切恶风雹雨灾变。若城四门吹七声者。则令一切药叉鬼罗刹鬼。塞揵陀鬼布单那鬼。一切疟鬼诸恶疫病悉皆除灭。若于宫门吹七声者。则除宫内一切灾疫谋叛恶人。若天无雨往湫池边。大嗔怒声加持七遍吹螺七声。则令雨下。若雨多者向上看云吹之七声。则当晴止。若结界者绕坛十方各吹三声。则成结界。又绕坛行道三匝。于十方面各吹七声。则集一切真言明神守护坛界。</p>
<div class="jwbt-box"><div class="jwbtbm"><a name=j0313-03-26><a href="0313-03.htm#MENU-top">护摩秘密成就品第六十一</div></div></a></a>
<p>　　执金刚秘密主菩萨摩诃萨。是大可畏明王央俱舍真言护摩安稳三昧耶。杜仲木构木斫截然火。白芥子大麦牛酥。加持护摩一千八遍。一踰膳那除诸灾障疫疾病等。又护摩一千八遍。三十二踰膳那除诸障疠恶星灾难。令诸有情不为种种疫疾所恼。溥得安隐。若丰饶三昧耶。白芥子粳米石蜜酥蜜。加持护摩一千八遍。一踰膳那令诸有情皆得丰乐。又护摩一千八遍。三十二踰膳那令诸有情皆得丰乐。又护摩二千遍。令诸龙王一千踰膳那。降大甘雨顺时成熟。五谷丰饶人民安乐。若调伏三昧耶。酸枣木苦练木然火。糖盐蔓菁油加持。称彼者名护摩一千八遍。即得彼者及恶神鬼。悉自降伏而生爱敬。若杜仲木櫁木构木斫截。干莲荷茎叶然火。稻谷华白芥子酥蜜酪。加持护摩一千八遍。即得大可畏明王央俱舍真言三昧耶成就。又护摩一千八遍。即得不空广大明王央俱舍真言三昧耶成就。又护摩一千八遍。则得不空罥索心王母陀罗尼真言三昧耶成就。又护摩一千八遍。则得一切如来种族真言三昧耶。摩尼种族真言三昧耶。莲华种族真言三昧耶。金刚种族真言三昧耶。及百千大奋怒王种族真言三昧耶。一时成就。又胡麻粳米酥酪蜜。加持护摩一百八遍。净行婆罗门而自信伏。又护摩一百八遍。刹帝刹种而皆信仰。又护摩一百八遍。一切人民悉皆信受。又护摩一千八遍。天帝释四大天王日天月天并诸眷属皆悉敬护。又大麦小麦白谷大豆小豆胡麻稻谷酥蜜。加持护摩一百八遍。则得人民见闻信向。又稻谷胡麻白芥子安悉香酥蜜酪。加持护摩一百八遍。一切药叉罗刹悉皆敬伏。又白芥子龙华酥酪蜜。加持护摩一千八遍。龙王欢喜降大甘雨润泽一切。若雨多者。取罏中烧火食灰。逆云加持散于空中一百八遍雨即晴止。又黑芥子酥蜜。加持护摩一千八遍。则无他贼来相侵境。若已来者即令退散。又大豆酥蜜酪。加持护摩一百八遍。即除家内一切疫病。又稻谷胡麻白芥子莲荷茎叶酥蜜酪。加持护摩一千八遍。则得除灭十恶五逆一切重罪。若大成就大可畏明王央俱舍真言者。紫橿木长一磔手截然火。白芥子安悉香酥。加持护摩一千八遍。即于一切真言三昧耶中最胜成就。又能摄集一切大奋怒王真言。住此真言中。若能每遍莎嚩诃字后。高声称吽字七声一切大奋怒王真言神。悉皆住前为成种种事法圆满。若欲观世音菩萨大奋怒王现者。清净澡浴着新净衣。柏木櫁木然火稻谷华莲华优钵罗华白芥子白旃檀香酥蜜酪。加持护摩满十千遍。即得观世音菩萨大奋怒王现前摩顶。谓言善哉善哉。汝所求愿我为满足。其真言者若有先业重罪宿障。则为梦中现身摩顶。一切大愿为皆圆足。所谓真言法曼拏罗法。印法像法大三昧耶悉皆成就。若素啰娑子粳米酥酪蜜。加持护摩一千八遍。速得财帛。若人限草三寸截之。酥酪蜜加持护摩一百八遍。所见人民而相尊敬。若蓖麻子人酥酪蜜。加持护摩满十千遍。诸佛尊记。若进官者天门冬酥蜜。护摩满十千遍即如所愿。若秘密无碍三昧耶者。黑芥子酥盐。如是护摩即如其愿。若麻子盐如是护摩。一切恶人而自相敬。塞烆香华子酥蜜。如是护摩当得神验自在无碍。若丁香白栴檀香沉水香酥合香胡麻油。加持护摩满十千遍。则得梦见一切诸佛摩顶赞叹。成大悉地。所往之处人皆供养。若命终已直往西方安乐国土。莲华受生得宿命智。若稻谷糠如是护摩。则见伏藏。若白芥子蛇皮。加持护摩一千八遍。彼所怨人自惭悔谢。若芭蕉皮寸截。如是护摩自然衣服。若酥白芥子相和。如是护摩则得增寿。若生酥黑芥子。如是护摩则得除诸横病之厄。若迦啰惹子如是护摩。则解禁闭枷锁解脱。</p>
<div class="jwbt-box"><div class="jwbtbm"><a name=j0313-03-27><a href="0313-03.htm#MENU-top">斫刍眼药成就品第六十二</div></div></a></a>
<p>　　执金刚秘密主菩萨摩诃萨。是大可畏明王央俱舍真言。斫刍阿伽陀药三昧耶。一切所作速皆成办。众恶重罪亦皆除灭。不为世间一切病恼而相灾害。眼根清净人所见者悉相爱敬。一切山野兰若龛窟独入无畏。一切江河龙湫大海入无畏碍。一切天龙药叉罗刹阿素洛孽鲁茶乾闼婆紧那罗摩呼罗伽等之宫殿入皆无碍。一切伽蓝天寺刹帝利婆罗门种种人家去皆喜敬。得秘密大慈三昧耶。入于一切鸟兽群内互不惊怖。如是一切自在游往。不为他人而相讥说。一切事业速得成就而说颂曰。</p>
  <p>　　雄黄牛黄钵怛啰　　海沫胡椒郁金香<br>
  　　红莲华须胡干姜　　青郁钵啰华荜钵<br>
  　　白栴檀香商佉末　　橿黄根药小柏煎<br>
  　　斯药鲜上数等量　　散惹那汁亦等量<br>
  　　石蜜麝香龙脑香　　多前药分三分量<br>
  　　涂曼拏罗各别置　　大可畏明王真言<br>
  　　首末加持勿间绝　　精洁相和而合治<br>
  　　盛置波斯琉璃器　　曼拏罗中像前置<br>
  　　白月吉宿王日作　　沐浴清洁着净衣<br>
  　　食三白食修是法　　种种香华饮食献<br>
  　　面西观像加趺坐　　大可畏明王真言<br>
  　　调调加持斫刍药　　暖烟光现三相成<br>
  　　则能作现世出世　　一切诸法皆成验</p>
  <p>　　秘密主若常点眼眼根清净。当得天眼最上无譬。则得三世一切诸佛菩萨金刚加被拥护。复得一切天龙八部风神水神苗稼神华果神精气神等。常住斯人六根肢节。同作守护灭诸罪障。若命终已往生西方净妙刹土。得净五眼识宿住智。当见百千俱胝殑伽沙等诸佛如来。坐菩提座成等正觉。常不见于一切恶相。其眼渐通见无障碍。若有人民患诸眼病。于七日夜以药点眼。无问远近所患眼疾。皆得除差眼目清明。若三七日夜皆点者。青盲雀目亦令除差。为人爱敬罪障除灭。</p>
<div class="jwbt-box"><div class="jwbtbm"><a name=j0313-03-28><a href="0313-03.htm#MENU-top">神变阿伽陀药品第六十三</div></div></a></a>
<p>　　执金刚秘密主菩萨摩诃萨。是大可畏明王央俱舍真言神变阿伽陀药三昧耶。能动一切大地山河。能令一切人民神鬼悉皆敬伏而说颂曰。</p>
  <p>　　以生牛黄白芥子　　盛净器中密固护<br>
  　　起曼拏罗置像前　　大可畏明王真言<br>
  　　昼夜加持三相现　　证相成就加持用<br>
  　　清洁澡浴着净服　　执持斯药作诸法</p>
  <p>　　秘密主若欲缚人。先自沐浴着净衣服。涂曼拏罗布粉界道。置香水瓶饮食华香。烧安悉香而为供养。末香涂手结印诵念。缚人净浴着净衣服。华鬘严顶令坐坛侧。手捧钵盂满盛饭食。持药散身言缚即缚。所问三世一切之事悉皆具说。若缚病人散病者顶。言缚即缚问作鬼病而皆说之。放如故者以水洒之。若转钵者置钵净处或置坛内。散药钵上诵念弹指。言转即转澡罐大瓮亦任转之。若散刀上剑上金刚杵上三叉戟上轮上索上钺斧上棓上。诵念弹指亦即动转。加持水洒还复如故。若散莲池者华则动盛。若散众中着身上者即便被缚。若散城门中经践过者除诸厄难。若散华果树上。华果增好或俱自落。若山顶上大嗔怒声诵念散药其山摧圻。若散村坊门地。又加持手拍村坊门三五七下。村中人民见者除障。若散寺门底者。破戒沙门经践过者。即狂裸走。或复被缚。若欲放者乳和香水。加持浴身还复如故。若散河池。一切鱼蛇龟鳖之类皆出岸上。散马群中马无疫疾或俱惊走。又加持白芥子和永散之即不惊走。若散酒家及散酒瓮。是时酒瓮亦当转动。若如故者加持土散。若散羊群中羊无疫疾或复惊走。又散牛尿即不惊走。散牛群中牛无疫疾或复惊走。又加持郁金香水散之即不惊走。散仓窖中仓中谷麦当自涌动。若如旧者蜜水散之。散食厨中诸饮食上。食者障灭。散天寺舍中。并持药置天像口中。使诸天像一时眩动发声大叫。若置摩诃迦罗像口中者。令像叫吼。发吼声时大地山林一时震动。散山窟中使中神鬼皆发叫声。若于戍时十字道中嗔怒诵念散药四方。使诸药叉罗刹鬼神悉皆云集。任为策使常作给侍。若向诺刹天散者。则令一切诺刹怛罗而自观护。若捉贼者以瞿摩夷和土泥涂坛。粉布界道当坛中心书所心疑盗物者名。布散诸华香水供养。烧安悉香诵斯真言。加持散药彼名字上一百八遍。令彼盗者无问远近。被摄驰来自说盗物。若得物已散水解放。若往山野止宿住者。四方散药一切虎狼毒蛇盗贼不相劫害。坛念诵处散药四方。不为一切毗那夜迦作诸娆乱。又便含药散药水中。当与人饮令缚即缚。若解散者努眼视之。</p>
<div class="jwbt-box"><div class="jwbtbm"><a name=j0313-03-29><a href="0313-03.htm#MENU-top">召请诸天密护品第六十四</div></div></a></a>
<p>　　执金刚秘密主菩萨摩诃萨。是大可畏明王央俱舍真言三昧耶。亦能导摄一切天龙八部沙门婆罗门刹帝利及诸人者。加持一切香果饮食衣服。施献吃着即自恭敬。若加持莲华一切香华供养诸天。时诸天等常当欢喜恭敬拥护。若加持龙华白芥子散龙湫里。召请龙王一切眷属来护命使。若加持安悉香曰芥子酥。烧献一切药叉像者。召真药叉欢喜恭敬任为驱使。若河沜上加持郁金香白栴檀香稻谷华水。供养乾闼婆紧那罗摩呼罗伽。诵念称名泻香花水河中供养。悉皆欢喜来敬护持任为命使。若加持种种香水粳米饭沙糖种种杂华。供养阿修罗像诵念称名。奉请恭敬而自敬护。若加持乳饭供养孽噜茶像诵念称名。奉请恭敬任为所使。若加持饭施毗舍阇鬼。奉教喜踊而敬护之。若加持永稻谷华骨噜草。散施饿鬼。奉教喜跃而恭敬之。若加持酥油石蜜乳酪种种饮食果蓏。施诸沙门婆罗门及诸人民而所食之。真言威力深相敬爱。若加持香华施刹帝利种。真言教导来相供养。若加持酥曼那华供养功德天像。奉请欢喜而拥护之。若加持香水浴毗沙门像。奉请欢喜来敬护之。若加持胡椒向日天散。请召日天欢喜观护。若加持牛乳向月天散之。请召月天欢喜观护。若加持櫁木柏木。然火护摩。请召火天欢喜祐护若嗔怒心加持白芥子。散打树上其树即曲。又嗔怒心加持白芥子。散于树上其树根出。以水散之即便如故。若作余法一皆准此。</p>
<div class="jwbt-box"><div class="jwbtbm"><a name=j0313-03-30><a href="0313-03.htm#MENU-top">大可畏明王像品第六十五</div></div></a></a>
<p>　　尔时观世音菩萨摩诃萨。复白佛言世尊。大可畏明王观世音菩萨像。若有有情见者。合掌礼敬供养。所有过现黑闇业障便令消灭。若常供养。则得最胜成就大可畏明王真言三昧耶种种解脱功德福蕴。通达一切真言三昧耶亦当日日。恭敬供养承事九十九殑伽沙俱胝那庾多百千如来应正等觉福蕴善根。又得十方一切诸佛菩萨诸天善神而常忆念。图像当用白氎或绢。勿截两头。方量三肘。画匠画时常净洗浴。着新净衣受八戒斋。勿以皮胶调和彩色。当中画大须弥宝山。处山顶上七宝莲华。于华台上不空大可畏明王观世音菩萨。结加趺坐三面六臂身檀金色。当中正面熙怡微笑首戴宝鬘。左面嗔怒齿咬下唇。右面可畏狗牙上出。三首宝冠冠有化佛。鬓焰赤耸。当中头上出大可畏明王半身。一面两臂面状青色。作大笑面狗牙上出。首戴宝冠冠有化佛。发髻赤色鬓焰赤耸。一手持剑一手执锤。绕剑锤上出火光焰。天妙衣服珠璎珰钏。具庄严身遍身火焰。右第一手持开莲华须屈如钩。右第二手伸施无畏雨下众宝。右第三手持三叉戟。左第一手持钩。左第二手执索。左第三手执把金轮。是六手上放种种光。众妙华彩罗縠天衣。珠璎珰钏具庄饰之。身放大光。又明王右。多罗菩萨。身黄白色面目熙怡。手执青优钵罗华。微少低头半加趺坐。后观世音母菩萨。身素白色面目熙怡。手执莲华微少低头半加趺坐。是二菩萨。以诸罗縠天妙衣服珠璎珰钏。而庄饰之坐莲华座。次下一髻罗刹女。面目可畏首戴髑髅。身真青色而有六臂。一手执莲华一手持曲刀。一手持三叉戟一手执钺斧。一手持罥索一手扬掌。衣服璎珞具庄严身。半加趺坐瞻仰圣者。后毗楼博叉天王多闻天王焰摩王。半加趺坐捧诸宝华。又明王左。大然顶药叉王。面极嗔怒身紫黑色。首发赤竖曲躬长跪。二手当胸握持曲刀钺斧。恭敬瞻仰遍身火然。后大然顶药叉王眷属仆从。合掌长跪遍身火然。后提头赖吒天王毗楼勒叉天王。半加趺坐捧诸宝华。明王顶上左。大梵天那罗延天水天火天日天。半加趺坐捧诸宝华。明王顶上右。帝释天摩醯首罗天净居天风天月天。半加趺坐捧诸宝华。明王背后两侧七宝华树。明王座左。持真言者长跪而坐。一手把诸枝叶华果一手把念珠。仰观圣者。明王座右。天女使者面目可畏。曲躬而立正拱二手当胸握剑。天众妙衣珠璎环钏。具庄严身仰观圣者。其山半腰。难陀龙王跋难陀龙王。左右相缴缴须弥山。山下大海中。有种种鱼兽凫雁莲鸯白鹤孔雀。种种莲华优钵罗华。画饰竟已。于闲静处清净洗浴着净衣服。随其心量作曼拏罗。中置是像。以诸华香新白饮食承事供养。面东观像结加趺坐。不空大可畏明王观世音菩萨观。诵大可畏明王央俱舍真言。字句相应满一万遍。每月八日不食不语。以诸华香饮食供养。诵大可畏明王央俱舍真言一百八遍。常则所作一切世法皆得随念。便获世间最胜成验。若有有情信心清净。日日合掌观瞻礼者。斯人所有四重五逆十恶诸罪灾怪疫疾。种种身病悉皆消灭。若有苾刍苾刍尼族姓男族姓女。每白月八日能净涂坛。或但洒扫献时华果烧诸名香。合掌观像诵斯真言者。则等承事九十九殑伽沙俱胝那庾多百千诸佛。种种施会恭敬供养。成熟福蕴。六波罗蜜善根圆满。复为十方一切诸佛菩萨摩诃萨忆念观察。舍此身已西方净土莲华化生证宿命智。便得不空罥索心王陀罗尼真言广大解脱莲华曼拏罗央俱舍真言三昧耶尽皆现前。亦得一切如来秘密曼拏罗印三昧耶一时现前。常游十方一切佛刹。睹诸如来种种相貌福德善相。复为世人恭敬供养。凡说言词人皆顶受。心所求法即便增遂。</p>
<div class="jwbt-box"><div class="jwbtbm"><a name=j0313-03-31><a href="0313-03.htm#MENU-top">大可畏明王坛品第六十六</div></div></a></a>
<p>　　世尊是大可畏明王央俱舍真言曼拏罗三昧耶。方量六肘或复八肘。[角*厥]去恶土瓦石骨木。净土香水和筑平治。基高四指香泥涂拭。规郭界院开廓四门。七宝街道。内院当中三十二叶七宝开敷莲华。一一叶上。互相间置三叉戟印金刚钩印。火焰围绕。于华台上出现大可畏明王。半身面西奋目嗔怒狗牙上出。首戴宝冠鬓焰赤耸。一手持剑一手执钺斧。剑柄斧柄罥索缠绕。天诸衣服珠璎镮钏。庄严其身放大光焰。四面置列开敷莲华。东面莲上佛顶种族印。北面莲上金刚种族印。西面莲上摩尼种族印。南面莲上观世音种族印。四角莲上如意瓶印。口出奇华条叶金刚杵头外院除门。四面周匝开敷莲华。台上间置三叉戟印罥索印。剑印曲刀印。金刚印两头三叉戟印。螺印棓印。轮印钵置娑印。锤印槊印。摩尼三叉印度么罗印。羯摩金刚印五股金刚杵印。金刚钺斧印三股金刚杵印。三股金刚莲华印一切手印。是诸印上烧火光焰。四门苏弥卢山。东门山上佛种族大奋怒王。身赤黄色面目嗔怒。左手执棓右手按髀半加趺坐。北门山上金刚种族大奋怒王。身赤黄色面目嗔怒。左手执棓按于胁上。右手作拳屈当胸侧。半加趺坐。西门山上摩尼种族大奋怒王。身赤黄色面目嗔怒。左手执索屈当胸侧。右手作拳侧按髀上。半加趺坐。南门山上莲华种族大奋怒王。身赤黄色面目嗔怒。左手执剑屈当奶上。右手按髀半加趺坐。如是四神以妙华鬘珠璎环钏。天诸衣服而庄严之。坐莲华座佩火焰光。四角莲上置如意瓶。口出奇华条叶金刚杵头。内外院地遍作青色。中置不空大可畏明王观世音菩萨像。面西。奇妙幡华五色线索庄严围界。像前四角阏伽香水。里置七宝。蜜浆石蜜浆沙糖浆乳酪粳米饭乳粥酥油果食。一切果子五谷子如是法敷。献四面然布酥灯麻油灯。四门四角置列香罏。以沉水香白栴檀香塞毕哩迦香酥合香室哩吠瑟吒迦香安悉香薰陆香。如法和合烧献一切诸佛菩萨摩诃萨一切天神。召请结界结印真言。护身护伴护给侍者。令入坛者澡浴清净着新净衣。于龙方入瞻礼行道门别礼拜。授三昧耶告言。汝今会此坛者所作三昧悉皆成办。汝从今去得作曼茶罗阿阇梨。随后同伴给侍人入。害诸罪障解诸怨疾。当生天上或生西方极乐国土。莲华化生以诸相好璎服庄严。如是得会大可畏明王出世世间一切解脱成就秘密曼拏罗三昧耶者。从斯所作一切诸法皆得成办。常得世间一切人民恭敬瞻叹。所发言论人皆信受。三十三天一切诸天而常守护。一切执金刚秘密主菩萨摩诃萨共皆护持。不令世间一切病恼灾疾夭坏。一切诸佛菩萨摩诃萨恒常怜愍。加被赞叹爱之如子。于所生处俱宿命智。常睹诸佛甚深诸法。今此身者是后胎身。乃至菩提不堕余趣。</p>
<div class="jwbt-box"><div class="jwbt"><a name=j0313-03-32><a href="0313-03.htm#MENU-top">不空罥索神变真言经卷第二十八</div></a></a>
<div class="jwbtbm"><a name=j0313-03-33><a href="0313-03.htm#MENU-top">清净莲华明王品第六十七</div></div></a></a>
<p>　　尔时观世音菩萨摩诃萨。说此大可畏明王央俱舍真言时。便复合掌瞻仰如来。熙怡微笑身放亿俱胝百千色光。照曜十方三千大千佛之世界。以光神力能令十方三千大千诸佛世界满虚空际。叆叇弥雨天诸众妙宝雨海云。天诸殊特牛头栴檀末香涂香海云。广大清净萨颇胝迦宝香海云。放斯光时眉间白毫出甘露渧。如大星流。其色明踰颇胝迦宝。清净莹彻从空坠下。正住佛前变成众宝千叶莲华。其华纯以琉璃为茎。有大光明超亿千日初出色光。磐薄高大如菩萨等。</p>
  <p>　　尔时执金刚秘密主菩萨摩诃萨。见此露渧变成众宝千叶莲华。琉璃为茎光明赫奕。踊跃欢喜得未曾有。即起合掌头面礼足。白言圣者今所神变实难思议。我今思念本未曾识。惟愿圣者速为解释。</p>
  <p>　　尔时观世音菩萨摩诃萨。告执金刚秘密主菩萨摩诃萨言。我有不空罥索心王名清净莲华明王央俱舍真言大曼拏罗印三昧耶我欲佛前当正宣说。以此明王央俱舍真言神通威力。故现斯瑞。如是明王我白毫中而出现之。具大周广神通威德。</p>
  <p>　　尔时执金刚秘密主菩萨摩诃萨。闻斯说已合掌恭敬。头面顶礼右绕三匝。乃往佛前于一面立。手持白拂揖拂如来一切智身。</p>
  <p>　　尔时释迦牟尼如来。谓观世音菩萨摩诃萨言。汝今当说不空罥索心王清净莲华明王央俱舍真言大曼拏罗印三昧耶。若演说者则得一切如来种族秘密心陀罗尼真言坛印三昧耶。显现开剖无诸翳障。如是一切陀罗尼真言坛印三昧耶。随是明王法中住现。一切最胜真实解脱曼拏罗王三昧耶。及诸天神坛印三昧耶皆显现之。如是明王央俱舍真言。常为一切天神坛神而守护之。恒不放舍。于世诸法疾得成就。</p>
  <p>　　尔时观世音菩萨摩诃萨。承佛诰语。为于世间一切垢重鲜福有情持陀罗尼真言者。仰观如来欢喜奋迅。即说清净莲华明王央俱舍真言曰。</p>
  <p>　　娜莫塞(桑纥反)窒(丁结反二合)[口*(隸-木+士)]野(杨可反下同音)特(能邑反二合)婆(无可反)努誐(银迦反又音迦字斤攞反下同音)亸(一句)跛(二合)啰底(丁枳反)瑟耻谛瓢(毗药反下同音二句)萨嚩(无可反下同音)勃陀(上)菩地萨埵(二合)嚩(三句)跛(二合)罗縒啰亸詑(他可反)誐跢(多个反下同音)俣(愚矩反)呬野(四句)漫拏攞亩捺(能乙反)啰(二合五句)曼怛(登乙反二合)啰跛(二合)啰縒啰婆(去)没捺(轻)嚟(二合)瓢(六句)娜莫旖唎野跋驲啰(二合)陀(上)啰(七句)萨嚩矩攞俣呬野(八句)苾[亭*夜](亭夜反)陀(上)[口*履]捺(同上二合)啰跛(二合)啰底(同上)瑟耻谛瓢(毗遥反九句)娜莫萨嚩跛(二合)啰底(丁以反)曳迦(斤逻反下同音)勃陀(上)[口*履]野(十句)室啰嚩迦僧(去)只(虬曳反)瓢(毗遥反十一句)底跢娜誐亸跛(二合)啰窋(丁聿反)半祢(奴礼反下同音)瓢(十二句)那莫萨嚩漫拏攞俣呬野(十三句)摩诃苾[亭*夜](同上音)啰惹娑(去)陀(上)娜悉悌瓢(毗遥反十四句)娜谟啰怛娜(二合)怛啰(二合)耶野(十五句)娜莫旖唎耶嚩路枳谛湿嚩(二合)啰野(十六句)菩地萨埵(二合)嚩野(十七句)摩诃萨埵(二合)嚩野(十八句)摩诃迦噜抳迦野(十九句)萨嚩苾[亭*夜](同上音)漫拏攞啰惹(二十句)摩诃暮伽(上)弭矩(二合)没(卢骨反)嚩拏悉悌瓢(二十一句)萨嚩亩[寧*吉](宁吉反)[口*(隸-木+士)]瓢(二十二句)怛[寧*也](宁也反)他(二十三句)唵(喉中抬引呼二十四句)弭么隶弭么攞蘖髀(二十五句)弭么滥亩若钵头(二合)米素[口*履]野[革*(卄/(ㄇ@人)/戊)](无遏反)者栖(二十六句)娑(去)[可*欠]塞(同上)啰啰湿弭计啰臡(如例反二十七句)摩诃啰湿弭入嚩攞嚩皤徙谛(二十八句)柘啰柘啰(二十九句)柘柘罗(三十句)散者啰钵头(二合)暮亸[口*履](三十一句)钵头(二合)么蘖髀(三十二句)钵头(二合)么步臡(三十三句)素[寧*吉](宁吉反)么啰滥暮惹弭么黎(三十四句)摩抳迦娜(三十五句)跋驲啰(二合)废(无计反)女(去)[口*履]曳[打-丁+柰](二合)啰儞攞(三十六句)摩啰迦亸钵头(二合)摩啰誐(三十七句)弭弭陀(上)摩诃么抳喇怛那(三十八句)楞(去)讫[口*履]亸舍[口*履][口*(隸-木+士)](三十九句)陀(上)啰陀(上)啰(四十句)摩诃钵头(二合)么驮[口*(隸-木+士)](四十一句)播啰播啰(四十二句)播啰首播舍陀(上)[口*(隸-木+士)](四十三句)娑(去)啰娑(去)啰(四十四句)縒曼亸废(无计反)噜者泥(四十五句)萨嚩亸詑誐跢俣呬耶(四十六句)地瑟耻底(丁礼反)句攞娑(去)么野(四十七句)播[口*履]布啰抳(四十八句)陀(上)啰陀(上)啰(四十九句)跋驲啰入嚩攞(五十句)摩罗檗髀跋驲啰跋驲[口*(隸-木+士)](五十一句)跋驲啰地瑟耻亸钵头(二合)米(五十二句)吽[合*牛](五十三句)么抳么抳(五十四句)摩诃么抳振亸么抳(五十五句)播舍陀(上)啰(五十六句)虎噜虎噜(五十七句)钵头(二合)米钵头(二合)么憍(鱼照反)[口*梨](五十八句)钵头(二合)么播抳婆(同上音)啰泥(五十九句)旖暮伽(上句)钵头(二合)米(六十句)唵(同上呼)钵头(二合)弭儞(六十一句)钵头(二合)摩么抳(六十二句)跋驲啰驮(上)[口*(隸-木+士)](六十三句)萨嚩亸詑誐跢矩攞(六十四句)娑(去)么[尼*也](尼也反)縒么耶(六十五句)地瑟耻谛(六十六句)摩诃弭补攞步臡(六十七句)皤啰皤啰(六十八句)参(去)皤啰(六十九句)步噜步噜(七十句)步啰抳(七十一句)避[口*履]避[口*履](七十二句)縒曼亸婆路枳亸苾[亭*夜](同上音)啰臡(七十三句)跛(二合)啰縒啰跛(二合)啰縒啰(七十四句)縒曼亸弭么黎(七十五句)萨嚩苾[亭*夜](同上音)漫拏攞祢嚩亸(七十六句)那么塞讫[口*履]羝(七十七句)亸啰亸啰(七十八句)跢啰野哆啰野(七十九句)縒曼亸舍播[口*履]布啰抳(八十句)萨嚩菩地萨埵(二合)缚避晒者儞(八十一句)萨嚩亸詑誐哆暮伽(上)[可*欠]避使讫(二合)羝(八十二句)旖避诜旨(二合)野[牟*含](牟含反八十三句)萨嚩苾[亭*夜](同上音)漫拏攞(八十四句)矩攞縒么耶避晒阶(八十五句)萨嚩亸诧誐跢播抳嚩啰泥(八十六句)钵头(二合)么憍(鱼照反)隶(八十七句)钵头(二合)么跛(二合)啰髀(八十八句)钵头(二合)么弭迦瞻亩惹蘖髀(八十九句)[合*牛][合*牛](九十句)跋驲[口*(隸-木+士)]跋驲[口*(隸-木+士)](九十一句)跋驲啰钵头(二合)米(九十二句)亸詑誐跢矩罗地瑟耻谛(九十三句)旖暮伽(上)嚩啰抳(九十四句)萨嚩舍播[口*履]布啰抳(九十五句)萨嚩播野耨(轻)佉(上九十六句)钵(二合)啰舍么儞(九十七句)旖暮伽(上)纥(二合)[口*履]娜野悉地(九十八句)娑(去)陀(上)野弭么黎(九十九句)[合*牛][怡-台+巿](一百句)唵(同上呼)嚩罗泥钵头(二合)么步臡(一句)娜谟窣睹羝钵头(二合)么补势(知西反二句)莎(去)嚩诃(一百三句)</p>
  <p>　　尔时观世音菩萨摩诃萨。说是明王真言之时。光明溥照一切如来种族秘密心陀罗尼真言曼拏罗印三昧耶。佛前莲华即自开敷。台中出现不空罥索心王清净莲华明王三面四臂。首戴宝冠冠有化佛。当中正面圆满熙怡。眉间一目。左右二面如不空罥索观世音左右面目。一手持开莲华一手执罥索。一手持宝幢一手把三叉戟。众宝璎珞耳珰环钏。天诸衣服种种庄严。相好殊特踰于诸天。无量亿千莲华台上结加趺坐。放亿俱胝百千光明。放斯光时从座而起。整理衣服合掌恭敬。顶礼双足绕佛三匝。却还本座曲躬而立瞻仰尊颜目不异顾。尔时释迦牟尼如来。谓清净莲华明王言。善哉殊特何故前立。瞻视我好欲求何愿。尔时清净莲华明王前白佛言。今于如来请授一切如来种族秘密心陀罗尼真言曼拏罗印三昧耶总持明门最上第一。佛复告言汝欲十方一切如来毗卢遮那如来一切种族秘密心陀罗尼真言曼拏罗印三昧耶灌顶受记者。汝当善听我授与汝。称汝第一。汝今授名多罗菩萨。亦名湿废多白身观世音菩萨。亦名毗俱胝观世音菩萨亦名莲华端严首菩萨。亦名计唎枳利大天神亦名金刚度底天神。亦名毗摩罗迦履天神亦名莲华眼天神。亦名金刚锁天神亦名毗利金刚天神。亦名莲华光明天神亦名成就业行天神。亦名大真言王天神亦名不空首王天神。亦名暴伽[革*(卄/(ㄇ@人)/戊)]多天神亦名功德天神。亦名毗摩罗天神亦名无譬喻天神。亦名辩才天神亦名一髻天神。亦名千眼天神亦名千臂天神。亦名千头天神亦名不空莲华天神。亦名大宝天神亦名出一切宝天神。亦名世间自在天神亦名大明密号自在王天神。亦名大海天神亦名大天女天神。亦名一切种族坛天神亦名诵念安隐大天神。亦名种族大天神亦名端正金刚天神。亦名执轮天神亦名执钺刀天神。亦名执剑天神亦名奋怒天神。亦名奋怒王天神亦名破黑暗天神。亦名嗔面天神亦名狗牙天神。亦名赤黄色天神亦名金发天神。亦名执宝手天神亦名大地轮天神。亦名持一切物天神亦名供养水器天神。亦名种种饮食天神亦名一切最大天神。亦名涂香末香华鬘天神亦名一切遍行天神。亦名一切自在天神亦名示女相天。神亦名度脱一切天神亦名持真言天神。亦名啰惹天神亦名一切如来大种族天神。亦名大丈夫真言王天神亦名观世音菩萨白毫上出现天神。亦名宝甘露天神亦名大星光天神。亦名种种相貌天神亦名种种事业天神。清净莲华明王所授汝诸名等。若有人民每日晨朝。信解受持读诵之者。速得一切如来种族秘密心陀罗尼真言坛印三昧耶现前成就。是诸名等通入一切种族陀罗尼真言坛印三昧耶。一切天神坛神住护一切如来毗卢遮那如来。释迦牟尼如来。一切种族秘密心陀罗尼真言。曼拏罗印三昧耶中所说名字。观世音菩萨处处护持。是故说汝最胜第一。汝复授名金刚大悉地王。大莲华最胜悉地王如来种族悉地王。大曼拏罗种族悉地王大摩尼种族悉地王。不空一切曼拏罗最胜心悉地王大金刚种族顶悉地王。金刚底极悉地王金刚鬘部悉地王。金刚胜锥悉地王莲华端正殊胜悉地王。清净莲华明王所授汝诸悉地王名。若有人民信解受持读诵之者。速得此诸陀罗尼真言一切悉地王。执金刚秘密主菩萨摩诃萨。十执金刚神大自在执金刚神观守护持。以是义故。常令如法受持读诵此悉地王名者。一切如来毗卢遮那如来释迦牟尼如来。一切诸大菩萨摩诃萨众。亦常观察加被拥护。</p>
  <p>　　尔时释迦牟尼如来。与是明王授记别时。十方大地六变震动于虚空中叆叇弥雨月光清净华。卢遮华摩诃卢遮华。曼陀罗华摩诃曼陀罗华。钵头摩华拘物头华。芬陀利华青优钵罗华。赤优钵罗华阿叔迦华。波吒罗华芬那誐华。乾陀婆利师迦华君那利华。阿底木多迦华波罗奢华。一切金华银华。宝华种种杂华海云。雨种种宝云宝雨海云。雨牛头栴檀香沉水香龙脑香郁金香种种香气海云。雨种种香水细雨海云。雨种种奇妙音声不鼓自鸣海云。雨诸衣服宝冠珠璎耳珰镮钏华鬘宝庄严具海云。雨三十三天大梵天帝释天。大自在天俱摩罗天。四天王天水天。伊首罗天摩醯首罗天。乃至九十九亿百千天子。所有宫殿衣服冠璎。宝珠镮钏涂香末香。七宝伞盖海云。满于十方叆叇弥布大作供养。释迦牟尼佛观世音菩萨。清净莲华明王诸大菩萨。执金刚秘密主菩萨摩诃萨并会大众十方所有一切刹土。一切如来一切菩萨摩诃萨一切大众。皆于空中作大神通种种变现成就之相。是诸如来一切秘密心陀罗尼真言坛印三昧耶一时显现。十方一切诸天宫殿亦皆显现。</p>
  <p>　　尔时执金刚秘密主菩萨摩诃萨。从坐而起合掌恭敬。绕佛三匝头顶礼足。于一面立熙怡微笑。旋金刚杵复白佛言。世尊睹斯神通极空显现甚为广大。如斯神通亦皆溥洽。持真言者得大成就三昧耶门。复有一切天龙八部。缘此种族清净莲华明王神通显现。皆来集会。睹彼观世音菩萨摩诃萨清净莲华明王神通威德。出过十方尽空显炫。如斯变相以何法力。欻能十方作是显现。惟愿如来哀愍我等。当为解释除断所疑。尔时释迦牟尼如来。告执金刚秘密主菩萨摩诃萨言。谛听谛听为汝解说此大神通因缘现相。是彼观世音菩萨摩诃萨大幻化三摩地门。金刚总持等持三摩地力勇猛支三摩地门。以如是等九十九俱胝那庾多百千三摩地门。常随于身神通变现。满十方界。此等三摩地亦是不空罥索心王清净莲华明王央俱舍真言大曼拏罗印三摩地力神通变现。示现如是神通威德广大显现三摩地力。当广溥洽一切有情。修是清净莲华明王央俱舍真言名字法门。但令信解受持读诵。当见九十二殑伽沙俱胝那庾多百千微尘如来应正等觉。承事供养种种善根。等念此诸如来名号。等入此诸如来种族秘密心陀罗尼真言大曼拏罗印三昧耶会。亦等受持此诸如来种族秘密心陀罗尼真言大曼拏罗印三昧耶品。等入三世一切如来秘密心陀罗尼真言大曼拏罗印三昧耶成就之门。执金刚秘密主菩萨摩诃萨。今何因缘说此清净莲华明王具大威力。所有三世一切如来秘密心陀罗尼真言坛印法品。皆随入此明王法中。如水乳合同一体相更无别异。由斯因缘说是清净莲华明王名号。通入一切如来种族秘密心陀罗尼真言坛印三昧耶有大威德。若苾刍苾刍尼族姓男族姓女。信解受持此清净莲华明王央俱舍真言者。则等受持三世诸佛如来种族秘密心陀罗尼真言坛印三昧耶。当得三世诸佛如来戒蕴定蕴慧蕴解脱蕴成熟善根。为于三世诸佛如来而常赞叹。与不空最大成就三昧耶悉地相应。得一切如来种族秘密平等三昧耶悉地相应。得一切菩萨摩诃萨神通真言明心大三摩地神变境界相应。得大菩提心六波罗蜜庄严相应。得一切真言明王大曼拏罗印三昧耶随顺相应。此清净莲华明王央俱舍真言神通威德。又复常得一切如来神通三摩地加被。一切菩萨摩诃萨神通三摩地加被。以斯因故说是清净莲华明王央俱舍真言。有大威德有大神力。若有暂以华果涂香音声。供养读诵处者。则当承事供养三世一切如来一切种族秘密心陀罗尼真言大曼拏罗印三昧耶。受持读诵是清净莲华明王央俱舍真言者。一切药叉罗刹毗那夜迦。作障难者尽皆驰散。一切诤论灾怪疫疾憎谤谀谄十恶五逆。一切业障尽皆消灭。一切诸佛菩萨摩诃萨众安慰护念。执金刚秘密主菩萨摩诃萨。十大执金刚药叉将大自在执金刚药叉将。一切天神四天王神。并诸眷属恭敬守护。当得一切如来种族秘密心陀罗尼真言曼拏罗印三昧耶最胜成就。得不空解脱秘密心陀罗尼真言广大解脱莲华大曼拏罗印三昧耶最大成就。得不空真实最上成就。一切天龙药叉罗刹乾闼婆阿修罗紧那罗孽噜茶摩呼罗伽来守拥护。复于世间得大供养。一切愿行增长圆满。一切咒诅蛊毒毒药毒虫。诸恶鬼神不相灾恼。又复不患一切风痰。寒热疟病疮瘘疥癣。头痛痈肿痔痢诸病。唯除宿报现世轻受。执金刚秘密主菩萨摩诃萨。此不空罥索心王清净莲华明王央俱舍真言。名三世一切如来秘密心陀罗尼真言总持等持三昧耶。亦名一切执金刚秘密心神通溥遍总持等持三昧耶。</p>
  <p>　　尔时执金刚秘密主菩萨摩诃萨。闻佛称说此妙吉祥秘密清净莲华明王央俱舍真言神通功德。欢喜踊跃前白佛言。世尊是清净莲华明王央俱舍真言。奇特希有具有一切菩提功德。能满众愿成熟一切菩提善根。圆满一切坛印三昧耶。无量功德最胜成就。世尊此清净莲华明王央俱舍真言。特希难见。如于如来所现方处。坐菩提树下转大法轮。是清净莲华明王央俱舍真言。岂不于彼观世音菩萨摩诃萨白毫出现。当为利益持真言者。得真解脱成就法门。非少善根得值见闻。已于无量阿僧祇劫一切佛所积集善根。乃得见闻恭敬供养信解书写受持读诵具足修治。若暂忘念是真言者。当知则失无量无边一切菩提功德善根。何况一日一夜一月一年。乃至多百千日而尽废忘。应知此人则已永失十方三世诸佛菩萨摩诃萨。一切菩提功德福蕴资粮善根大三昧耶。尔时释迦牟尼如来。复谓执金刚秘密主菩萨摩诃萨言。如是如是如汝所说。此之有情若不多劫供养承事九十九殑伽沙俱胝那庾多百千诸佛如来大曼拏罗印三昧耶积集善根。则不见闻此明王真言三昧耶受持读诵。此之有情昔不积善。弗可见闻此明王真言大曼拏罗印三昧耶。复有有情。已于无量阿僧祇劫。供养承事十方过现一切如来种族大曼拏罗印三昧耶甚深诸法。并复禀受听闻修学积集善根。乃得具足见此明王真言种族大曼拏罗印三昧耶。受持读诵明解一切。依持律行种种成就。则得作大阿阇梨。于诸真言者为最第一。得为三世一切如来曼拏罗印三昧耶中大法之子。三世一切如来为授记莂。当知斯人得大坚固成熟福聚善根资粮。应知得此明王真言大曼拏罗印三昧耶受持读诵圆满修治。一切佛刹菩提功德具足善根。执金刚秘密主菩萨摩诃萨。汝又观彼观世音菩萨摩诃萨广大神变三摩地力。陀罗尼力坛印法力。不空罥索心王清净莲华明王央俱舍真言三摩地悉地威德示现之力。是一切如来心大神通力。圆满一切菩提愿行。是观世音菩萨摩诃萨。与一切愿成就之处。如是明王真言。与于世间一切垢障鲜福有情。作大佛事照破诸闇。为大津梁摧诸魔处。风雨以时苗稼滋盛。无诸饥馑恶星变怪。使受持者寿命长远。无灾夭疾多饶财宝。若有有情常洁身服。法瑜伽观以大悲心。如法诵持清净莲华明王央俱舍真言。恒不间废。即当成就一切善根。持此清净莲华明王央俱舍真言之处。一切曼拏罗神。一时凑集而守护之。一切种族真言坛印神宫殿俱时来集。供养清净莲华明王央俱舍真言。一切如来种族观世音种族。金刚种族摩尼种族等。真言坛印宫殿神。俱时来作恭敬供养清净莲华明王央俱舍真言。能令真言者获七善梦。第一梦见得入曼拏罗宫殿会中。受用三昧耶。第二梦见入一切诸佛菩萨种族曼拏罗宫殿三昧耶会。得诸如来为授灌顶真言印三昧耶成就。第三梦见入一切金刚灌顶曼拏罗印三昧耶会。得诸金刚王为授一切金刚灌顶真言印三昧耶成就。第四梦见入一切摩尼种族灌顶曼拏罗印三昧耶会。得诸摩尼宝王。为授一切摩尼宝大灌顶真言印三昧耶成就。第五梦见入补陀洛山观世音菩萨摩诃萨七宝宫殿大空罥索广大解脱莲华曼拏罗印三昧耶会。见一切诸佛菩萨摩诃萨大明明王一切天神观世音菩萨摩诃萨。执手引入灌顶坛内。而为灌顶。种种教诏诸真言曼拏罗印三昧耶品成就。第六梦见入千手千眼观世音菩萨摩诃萨曼拏罗印三昧耶会。得千手千眼观世音。为授灌顶曼拏罗印三昧耶成就。第七梦见如来菩提树下坐金刚座。转大法轮降伏魔军。见毗卢遮那如来伸手摩顶。为授灌顶曼拏罗印三昧耶品。并见十方一切佛刹一切如来。为授种族真言坛印出世世间三昧耶品成就。若命终时心不失念。直往西方莲华化生。为此不空大真言仙。常观九十九亿俱胝那庾多百千诸佛如来。是诸佛等。为现种种佛刹一切如来三身一体。皆等毗卢遮那佛身相好。得宿住智。能知过去百千大劫所受生死。一切如来神通威德灌顶真言印三摩地门尽皆现前。亦见过去所生积集福蕴善根清净业成。今此明王真言但常昼夜诵持。不忘的获如是诸大功德。并得一切众生意乐恭敬法门。若净澡浴着净衣服。净治室内香华供养。诵持清净莲华明王央俱舍真言。恒不断绝。当后夜时乃得过往十恶五逆四重诸罪一切业障一时现前。告真言者言。往昔罪报应受五道种种剧苦。以真言力烬然销灭。一切善根今已圆满。</p>
  <p>　　若患疟病。当加持白线二十一结。病者系佩即得除差。若鬼病神病。加持刀剑或加持孔雀尾。或加持箭一七遍。病者身上拂[打-丁+(穩-禾)]加持则令除愈。或加持五色线一百八结。系其项上。加持安悉香病者前烧。当加持病者。得作病鬼现身而来所问皆说。亦任役使病则除差。若欲往向言论诤处令欢喜者。加持手一七遍摩扪面上。往见彼者欢喜和解。若毒药中者。牛乳石蜜和加持之。或加持净水一七遍令饮毒除。若毒虫螫者。加持孔雀尾一七遍拂之。并加持黄土泥或加持雄黄。数数厚傅。或加持煮豆并汁。豆中蘸之皆得除灭。若被厌蛊咒诅蛊毒者。五日每日以新净瓮满盛香水。加持一百八遍。当洗浴身即得除差。若傅尸伏连少身力者。三设五设七设每设。长流河边随时涂坛。以白谷稻谷大麦小麦大豆小豆白芥子茴香子天门冬。等分和末加持水。和犹如面黏。先加持生酥遍身浓涂。乃以药黏遍身厚附。却净揩取捏作人形。加持镔铁刀截分八段。于坛四角四面置净盆子。各于盆中盛一段药。于坛中心置香水瓮。加持白芥子置于瓮中。以诸华枝叶插瓮口中。面东跪坐加持水瓮一百八遍。及加持药盆一百八遍。以八盆中药段擘散。各掷当方。坛中香水温与病者。清净澡浴着新净衣。以诸华香饮食。供养观世音菩萨。及诸众僧设大施会。病者所苦当即除差。诸恶鬼神无能娆害。亦令业障而得消灭。若命终后即生西方净妙刹土证宿命智。乃至菩提更不退堕诸恶趣故。若患眼者加持甘草汁。或加持供养残水七一遍。当用洗眼即令除差。若患头痛。以生酥胡麻油茴香子加持一七遍。微温涂头当即除差。若患齿疼加持石榴枝一七遍。当用揩齿速令除差。若患耳疼加持茴香子胡麻油。和煎二三十沸。滤去其滓。后当微温沥于耳中。当即除差。若患口疮。加持荜豆菉豆。煎汁和酥加持一七遍。含之经日当即除差。若患腹痛。加持仙陀婆盐。作汤服当除差。若加持乌盐阿惹而土青木香。等分和水二大升。煎取九合加持二十一遍。当饮服之。一切腹痛心痛痃癖痔麻病等皆当除差。若加持白芥子二十一遍。散一切公门底者。一切僚佐见皆欢喜。若加持白胡椒一百八遍。口中含之与他谈说闻皆信受。若有恶风雹雨数数起者。加持石榴枝一百八遍。诣高望处四方拟之即皆除散。若有龙湫边作一火坛。以端直构木櫁木然火。以酥蜜酪白芥子。一加持一烧一千八遍。如是相续至满七日。则得天下溥降甘雨。若以稻谷华白芥子酥。加持烧之一千八遍。满于七日当得财宝。若令讷瑟吒生信伏者。加持稻谷糠盐黑芥子油烧。称彼名字一千八遍即得如愿。若加持此所烧糠盐灰二十一遍。散讷瑟吒门底者。即不安住。若加持白芥子一百八遍。散于军阵斗打处者。兵众恶人两俱和解。若加持雄黄令现暖烟相已。点心上额上者。即得秘密三昧耶。不为一切药叉罗刹目视此人。若加持牛黄令现暖烟相已。点额上心上。往入一切山野窟泽无所障碍。及为人民恭敬供养。若为王公请者。用涂二手掌上。加持手七遍。至王公门叩门而入。所见人民悉皆欢喜爱敬供养。如是明王真言。所作诸法一切成就。</p>
<div class="jwbt-box"><div class="jwbtbm"><a name=j0313-03-34><a href="0313-03.htm#MENU-top">灌顶真言成就品第六十八</div></div></a></a>
<p>　　尔时观世音菩萨摩诃萨。见此清净莲华明王莲华台上放大光明。于如来前请授一切如来种族秘密心陀罗尼真言曼拏罗印三昧耶时。当为供养一切如来毗卢遮那如来释迦牟尼如来。即说不空思惟宝光真言曰。</p>
  <p>　　唵(喉中抬声引呼一)旖暮伽(上)振亸么抳(二)嚩(无可反)啰陀(上)钵头(二合)米(三)入嚩攞入嚩攞那(四)步臡(人兮反)吽(五)</p>
  <p>　　是观世音菩萨摩诃萨。说此真言供养佛已。念释迦牟尼如来。惟垂加授清净莲华明王灌顶三昧耶。演斯真言时。清净莲华明王。曲躬合掌恭敬重复。瞻仰如来目不暂舍。尔时释迦牟尼如来。即伸右手摩清净莲华明王顶。时十方三千大千诸佛世界。大地山林六变震动。大海江河一时涌沸。量虚空中所有十方一切刹土。过现未来一切如来。毗卢遮那如来应正等觉。一时皆现同声赞释迦牟尼如来曰。善哉善哉。如是灌顶甚为希有。我等十方一切刹土。三世一切如来。毗卢遮那如来。亦同授与清净莲华明王灌顶三昧耶。</p>
  <p>　　尔时十方一切刹土。三世一切如来毗卢遮那如来。一时皆伸右无畏手。摩清净莲华明王顶。同说不空大灌顶光真言曰。</p>
  <p>　　唵(喉中抬声引呼一)旖暮伽(上)废(无计反)噜者娜(二)摩诃亩捺(能乙反)啰么抳(三)钵头(二合)么入嚩攞(四)跛(二合)啰[革*(卄/(ㄇ@人)/戊)]亸野吽(五)</p>
  <p>　　尔时十方一切刹土。三世一切如来毗卢遮那如来。说此真言。灌明王顶。一时重赞释迦牟尼如来。</p>
  <p>　　快哉牟尼尊　　善授于明王<br>
  　　真言大威力　　光王灌顶法</p>
  <p>　　尔时十方一切刹土。三世一切如来毗卢遮那如来。一时说斯灌顶真言。而为清净莲华明王。各以种种种族一切神通大如意宝大灌顶秘密曼拏罗印三昧耶灌顶。授一切种族大如意宝大灌顶秘密曼拏罗印三昧耶灌顶成就。尔时十方一切刹土三世一切如来毗卢遮那如来。谓执金刚秘密主菩萨摩诃萨言。此灌顶光真言。若有如法清洁身器。常勤精进发大悲心。佛瑜伽观。以诸华香随时供养。受持读诵中不间阙。满十万遍。亦得成就是灌顶三昧耶。第一梦见入我十方一切刹土三世一切如来毗卢遮那如来。大如意宝大灌顶秘密曼拏罗印三昧耶会。我等一切如来为授灌顶曼拏罗印三昧耶品。我诸如来一时同声赞言。善哉善哉善男子。汝得十方一切佛刹一时门开。任汝游往。彼诸刹土各有九十九亿殑伽沙俱胝那庾多百千一切如来忆念加被。第二梦见入我十方一切刹土三世一切如来大莲华种族大摩尼宝曼拏罗印三昧耶宫殿会中。我诸如来为授大莲华种族大摩尼宝灌顶曼拏罗印三昧耶品。及得一切如来大摩尼印灌顶曼拏罗印三昧耶品现前。我诸如来同声赞言。善哉善哉善男子。汝得大莲华种族灌顶坛印三昧耶品。为诸如来摄受加被大摩尼印三昧耶。第三梦见入我十方一切刹土三世一切如来大金刚种族大摩尼宝曼拏罗印三昧耶中。我诸如来为授金刚种族大摩尼宝灌顶坛印三昧耶品。及授我等一切如来金刚种族母陀罗尼三昧耶品。一切金刚同声赞言。善哉善哉善男子。汝得一切如来金刚种族大摩尼宝坛印三昧耶品。得诸金刚摄受加被大摩尼宝金刚印三昧耶。第四梦见入我十方一切刹土三世一切如来大摩尼宝种族大灌顶坛印三昧耶中。我诸如来为授大摩尼宝种族大灌顶坛印三昧耶品。见我一切如来大摩尼宝种族大摩尼宝灌顶坛印秘密成就三昧耶。时诸如来同声赞言。善哉善哉善男子。汝今得我一切如来大摩尼宝种族灌顶坛印秘密心品现前加被此灌顶法。是我一切如来大如意宝种族秘密心真言三昧耶品。第五梦见入我十方一切刹土三世一切如来不退转大灌顶秘密曼拏罗印三昧耶中。我诸如来为授不退转大灌顶秘密曼拏罗印三昧耶品。我诸如来同声赞言。善哉善哉善男子。汝今得我十方一切刹土三世一切如来不退转大灌顶秘密坛印三昧耶品。第六梦见我等十方一切刹土三世一切如来。往菩提道场坐金刚座。现等正觉作大法王灌顶地法。尽见十方一切刹土三世一切如来。坐师子座。为授一切如来不退法王灌顶地法。时诸如来同声赞言。善哉善哉坚固者。今得一切如来不退法王灌顶护念坚持不舍。第七梦见释迦牟尼如来菩提树下坐金刚座。放大光明转大法轮。然大法炬雨大法雨。建大法幢吹大法螺。击大法鼓摧大魔军。并见十方一切刹土三世一切如来。菩提树下坐金刚座。转大法轮摧大魔军。最胜大灌顶秘密坛印三昧耶品。得诸如来为授转法轮大灌顶秘密坛印三昧耶品。时诸如来同声赞言。善哉善哉善男子。汝得真实坚固解脱转法轮大灌顶秘密曼拏罗印三昧耶。如是如法常勤精恳。佛瑜伽观。受持读诵恒不间废。则获如是七大善梦。证我一切不空如来不空毗卢遮那如来。大光明印真言神变之法。当入十方一切刹土三世一切不空如来不空毗卢遮那如来大曼拏罗印三昧耶会。入一切处三昧耶门。得见十方一切刹土三世一切不空如来不空毗卢遮那如来微妙色身恭敬供养。当持十方一切刹土三世一切不空如来不空毗卢遮那如来一切名号。当得十方一切刹土三世一切不空如来不空毗卢遮那如来。为授母陀罗尼印三昧耶神通法品而最第一。若有过去一切十恶五逆四重诸罪。烬然除灭。若有众生随处得闻此大灌顶光真言二三七遍。经耳根者。即得除灭一切罪障若诸众生。具造十恶五逆四重诸罪。犹如微尘满斯世界。身坏命终堕诸恶道。以是真言加持土沙一百八遍。尸陀林中散亡者尸骸上。或散墓上塔上。遇皆散之。彼所亡者。若地狱中若饿鬼中。若修罗中若傍生中。以一切不空如来不空毗卢遮那如来真实本愿大灌顶光真言加持沙土之力。应时即得光明及身。除诸罪报舍所苦身。往于西方极乐国土。莲华化生乃至菩提更不堕落。复有众生连年累月。痿黄病恼苦楚万端。是病人者先世业报。以是真言于病者前。一二三日每日高声。诵此真言一千八十遍。则得除灭宿业病障。若为鬼娆。魂识闷乱失音不语。持真言者加持手一百八遍。摩扪头面。以手按于心上额上。加持一千八十遍。则得除差。若摩诃迦罗神作病恼者。亦能治遣。若诸鬼神魍魉之病。加持五色线索一百八结。系其病者腰臂项上。则便除差。若诸疟病。加持白线索一百八结。系头项上。及加持衣着。即令除差。若加持石菖蒲一千八十遍。含之与他相对谈论。则胜他伏。若以胡椒多誐啰香。青木香小柏橿。黄啰娑惹娜(唐云小柏汁)等数未治水丸如枣。加持十万遍便当阴干。若患一切鬼病神病种种疟病。或毒药中或失音者。皆当以药和水研之。加持一百八遍。数点两眼额上心上。当怒加持则便除差。作病鬼神若不放舍。即当头破如阿梨树枝。若诸毒虫蛇蝎螫者。以药涂服即便除差。又法以新米亸罗。澡浴清净着净衣服。以药和水研加持一百八遍。点米亸罗眼中。奋怒加持一千八十遍。则便起坐所问皆答。若欲放者。加持白芥子水二十一遍。散米亸罗上则便如旧。若为贵人相请唤者。以药点眼当往见之。则相宾敬。</p>
<div class="jwbt-box"><div class="jwbt"><a name=j0313-03-35><a href="0313-03.htm#MENU-top">不空罥索神变真言经卷第二十九</div></a></a>
<div class="jwbtbm"><a name=j0313-03-36><a href="0313-03.htm#MENU-top">灌顶曼拏罗品第六十九</div></div></a></a>
<p>　　尔时清净莲华明王。得诸如来作灌顶已。绕佛三匝却于佛前。合掌恭敬一面而立。覆复低头。思惟如来何不加我一切诸佛金刚种族曼拏罗印三昧耶。尔时释迦牟尼如来知心所念。即说不空金刚灌顶真言曰。</p>
  <p>　　唵(喉中抬声引呼一)旖暮伽(上)曼拏攞(二)钵头(二合)摩鼻晒迦(斤逻反三)么抳跋驲[口*(隸-木+匕)](四)萨嚩亸詑誐跢鼻晒鸡(五)吽(六)</p>
  <p>　　尔时如来演斯真言时。以大神力十方三千大千诸佛世界大地。一时变成金刚坛地。方圆光皎周重界位。涌现一切如来种族。莲华种族金刚种族摩尼种族。所有一切广大解脱曼拏罗印三昧耶会种种形像一时显现。亦现一切天神各自大小善根威力种种身相真言坛印三昧耶一切神变。亦现不思议不空罥索心王种族一切三昧耶种种神变。一时具授清净莲华明王。大曼拏罗印三昧耶中尽显现之。尔时释迦牟尼如来。谓执金刚秘密主菩萨摩诃萨言。今此真言若有精勤。恒起无量大慈悲心。佛瑜伽观。如法诵持此金刚灌顶真言千万遍者。当入十方一切刹土三世一切如来大莲华灌顶曼拏罗会。当入十方一切刹土三世一切如来大摩尼宝莲华灌顶曼拏罗会。十方一切刹土三世一切如来。于其梦中。示妙色身大曼拏罗宫殿种种神变三十三天一切天神神变明王曼拏罗神变。复次梦见一切如来种族大曼拏罗莲华种族大曼拏罗。金刚种族大曼拏罗摩尼种族大曼拏罗。不空罥索心王广大解脱莲华曼拏罗印三昧耶。毗卢遮那如来法身大悲出生藏曼拏罗印三昧耶。种种种族仆从曼拏罗印三昧耶一切神变。复次梦见一切菩萨所有因地发行行化。乃至菩提转大法轮摧诸魔军。复次梦见十方一切刹土。三世一切如来大灌顶曼拏罗会。得诸如来为授一切最胜大灌顶曼拏罗三昧耶。真言者梦中身心欢喜倍增精勇。得此不空罥索心王广大解脱莲华曼拏罗印三昧耶灌顶三摩地时。诸如来一时赞言。善哉善哉真言者。汝今得我十方一切刹土。三世一切如来等用大灌顶三昧耶。得入十方一切刹土三世一切如来大灌顶秘密坛会。为诸如来大法王子。一切法光一时照明。忽便觉悟获大功德。一切天人种种称赞而为第一。若善男子善女人等。求大福蕴成熟善根者。每日以华鬘头冠或诸妙绮袈裟衣服。加持一千八遍。贯戴佛上观世音菩萨上。作大供养真言威力。则令十方一切刹土三世一切诸佛菩萨。各各贯戴七宝天冠袈裟衣服。彼诸华冠袈裟衣服。各放无量百千光明。展转供养十方一切刹土三世一切诸佛菩萨摩诃萨众。皆以光明而自庄严。作斯供养。譡以诸珍百味饮食。供养十方一切刹土三世一切诸佛菩萨摩诃萨一切天神。亦当供养一切大灌顶曼拏罗会。又得销铄身口意业一切罪障。得大福聚善根成就。所往之处恒无障碍。为人恭敬所出言词。如旃檀香人皆爱仰。若常精勤诵持真言不曾间废。口气香洁如郁钵罗华香。得诸愿满命不中夭无诸恼疾。摧伏一切毗那夜迦。药叉罗刹信向护持。观世音菩萨摩诃萨明王观察拥护。得作一切大曼拏罗阿阇梨。复得成就不空最胜曼拏罗三昧耶。</p>
<div class="jwbt-box"><div class="jwbtbm"><a name=j0313-03-37><a href="0313-03.htm#MENU-top">不空摩尼供养真言品第七十</div></div></a></a>
<p>　　尔时清净莲华明王。授斯广大神通一切大曼拏罗印三昧耶已。合掌恭敬绕佛三匝。前礼双足还坐本座。合掌瞻仰观世音菩萨摩诃萨。念言尊者。何不与我不空供养一切如来摩尼金刚灌顶曼拏罗神通三昧耶。尔时观世音菩萨摩诃萨。见是广大神通一切大曼拏罗印三昧耶神变威德。满十方刹一时出现。授清净莲华明王已。即说不空摩尼供养真言曰。</p>
  <p>　　唵(喉中抬声引呼一)旖暮伽(上)布惹么抳(二)钵头(二合)么跋驲[口*(隸-木+匕)](三)亸詑誐跢(四)弭卢枳谛(五)縒漫多(上)跛(二合)啰縒啰(上)吽(七)</p>
  <p>　　尔时观世音菩萨摩诃萨。演斯真言时。于虚空中。一时显现无量无边种种神通广大威德。一切天诸供养之物。一切不空如来种种广大神通真言明王大曼拏罗神变庄严三昧耶。亦皆出现。授与清净莲华明王大曼拏罗印三昧耶中。尽显现之。量等十方一切佛刹。叆叇弥雨不可说曼陀罗华摩诃曼陀罗华。曼殊沙华摩诃曼殊沙华。钵头摩华拘物头华。奔拏李迦华。宫殿楼阁种种台榭。华冠璎珞一切庄严具海云。雨不可说种种七宝众华。宫殿楼阁种种台榭。华冠璎珞一切庄严具海云。雨不可说娑罗宝华。瞻卜迦宝华。阿底木多迦宝华榆祢迦宝华。苏曼那宝华。宫殿楼阁种种台榭。华冠璎珞一切庄严具海云。雨不可说水陆山林一切种华。宫殿楼阁种种台榭。华冠璎珞一切庄严具海云。雨不可说种种国土一切宝饰衣服色相海云。雨不可说种种七宝。头冠璎珞钗珰环钏海云。雨不可说种种刹土。一切天诸杂宝衣服。宫殿楼阁种种台榭海云。雨不可说一切色相迦诗迦衣服。宫殿楼阁种种台榭海云。雨不可说种种色相缯帛衣服。宫殿楼阁种种台榭海云。雨不可说种种七宝妙庄严具海云。雨不可说金绳七宝间杂璎珞庄饰海云。雨不可说金缕袈裟衣服海云。雨不可说半满月色光衣服日初出色光衣服。吠琉璃色光衣服绀琉璃色光衣服。及种种色光衣服海云。雨不可说种种牛头栴檀香沉水香。一切天诸涂香末香。及无量亿种香海云。雨不可说宝幢幡盖真珠网缦众宝铃铎海云。雨不可说酥合香油灯树瞻卜迦香油灯树。优曼那香油灯树苏曼那香油灯树。阿底木多迦香油灯树沉水香油灯树。白栴檀香油灯树。及种种香油灯树海云。雨不可说一切天诸甘露百味饮食海云。雨不可说一切诸天种种音乐歌咏赞呗海云。如是不可说种种供养一切色相庄严海云。皆具无量光明色相。种种庄严甚可爱乐。溥雨十方一切刹土一切如来种族秘密曼拏罗会。及诸所有转法轮会。广大供养一切诸佛一切菩萨摩诃萨会。一切执金刚菩萨摩诃萨。一切天神一切真言明神一切使神。皆作无量无边周匝供养海云。</p>
  <p>　　尔时观世音菩萨摩诃萨。谓执金刚秘密主菩萨摩诃萨言。此摩尼供养真言。若常晨朝法瑜伽观。观自在相诵持供养。满千万遍不间废者。长得如法不可说一切供养海云广大功德。如是真言具有种种神通。如摩尼树能出无量种种最胜上物海云。常无断尽。如是真言是观世音菩萨摩诃萨心神通力大幻化三昧耶。加被出现。与真言者不思议界最胜福聚。作大父母拔众苦际。满诸意愿除诸厌蛊咒诅厄难。一切吉祥福德胜愿日日增长。警觉十方一切诸佛菩萨摩诃萨众。安慰十方一切菩萨摩诃萨等。召集一切曼拏罗天神。示现一切如来秘密曼拏罗印三昧耶。召集一切天龙八部种种神鬼。摧伏一切药叉罗刹毗那夜迦。除诸有情种种怖惧。得大解脱为归依处。持此真言者。不斋与斋。无梵行者与持梵行。不清净者与等清净。不依法者与等依法。不寂静者与等寂静。不行正法与行正法。不安隐者与得安隐。贫者与宝。裸者与衣。饥者与食。渴者与饮。失道者与道短命者与等长命。眼未净者与于眼净。聋者与听。忧恼者与除忧恼。失念者与于正念。乐恶法者与于善法。不修布施与得布施。不修净戒与得净戒。不修忍辱与得忍辱。不修精进与得精进。不修静虑与得静虑。不修般若与得般若。未授三昧耶与授三昧耶。未授手印与授手印。未得真言明与得真言明。住邪道者得住正道。无菩提善根与菩提善根。未越生死大海与越生死大海。住黑闇障与破黑闇障。垢障缠者与解垢障。有无间业与破无间业。未得涅槃得大涅槃。未得受记与于受记。未获善梦与得善梦。癞疾得除病者得差。不调柔者与于调柔。种族未集会者与等集会。无光明者与等光明。失国位者与等国位。有怨念者令发慈心。多淫欲者与除淫欲。多嗔恚者与除嗔恚。为他轻贱与得尊敬。未遇佛菩萨与遇佛菩萨。未闻正法与闻正法。不乐恭敬供养得乐恭敬供养。不具六根等具六根。未见佛菩萨与见佛菩萨。一切天神不摄受者与得一切天神摄受执金刚秘密主菩萨摩诃萨。如是获大无边功德者。皆是不空摩尼供养真言。是观世音菩萨摩诃萨。为当利益一切有情。说此摩尼供养真言。广雨种种宝色海云。供养十方一切刹土一切诸佛菩萨摩诃萨种种种族曼拏罗三昧耶会。恒一切处示现三世一切如来最胜秘密曼拏罗印三昧耶种种神变一切悉地三昧耶。作大供养。</p>
<div class="jwbt-box"><div class="jwbtbm"><a name=j0313-03-38><a href="0313-03.htm#MENU-top">祈雨法品第七十一</div></div></a></a>
<p>　　复诰执金刚秘密主菩萨摩诃萨言。若天旱时。持真言者清洁沐浴着净衣服。当静寂默于诸有情发大悲心。舍利塔前或佛殿中。或高楼上或高山上。或大林中或园苑中。或莲池边或龙湫边。或王宫殿中或天祠中。或神庙中简择胜地。作四肘坛。以瞿摩夷黄土泥涂饰坛上。复以白栴檀香泥涂饰坛上。规郭界院开廓四门。遍画海水。内院中心加持郁金香泥。画大龙王状如天神。颜貌熙怡。面西。如法结加趺坐。一手掌宝珠一手把龙索印。其神头上出九龙头。四面四角图诸小龙而为仆从。头皆向内瞻辅龙王。外院四角画不空罥索印。四面图画种种诸印绕火光焰。皆莲台上如法画之。以诸饮食乳酪酥蜜沙糠浆石蜜浆。种种华香敷设供养。外四角置香水瓮。口插诸华枝叶。四门香罏烧斯龙香供养一切。结护请召。四门作法。每时先诵母陀罗尼真言秘密心真言七遍。次奋怒王真言。次广大明王央俱舍真言。次大可畏明王央俱舍真言。次清净莲华明王央俱舍真言。各诵三遍。摩尼供养真言一千八遍。呼召龙王并龙仆从。加持作法令降甘雨而说颂曰。</p>
  <p>　　那伽龙华安悉香　　二各一百八两重<br>
  　　多誐罗香茅香根　　二各三两上好者<br>
  　　白栴檀香数四两　　白芥子量取二两<br>
  　　真言加持百八遍　　捣治石蜜而和合<br>
  　　龙王脐上置王罏　　烧焯此香当供养<br>
  　　供养真言遍遍后　　称娑伽罗龙王名<br>
  　　或称难陀龙王名　　优钵难香龙王名<br>
  　　或婆修吉龙王名　　或德叉迦龙王名<br>
  　　或绀亩啰龙王名　　或婆噜拏龙王名<br>
  　　或摩那斯龙王名　　翳逻钵怛啰龙王<br>
  　　参曼多跛哩迦啰　　掣怛啰龙王名<br>
  号(上二句是一龙王名)　　此诸龙名随称一<br>
  　　是真言者每先称　　如是诸龙名字等<br>
  　　高声白言我今为　　赡部洲界众生类<br>
  　　溥遍乞请大甘雨　　愿诸龙王领眷属<br>
  　　赡部洲降大甘雨</p>
  <p>　　每时烧香如法请白。攥白芥子。一加持称龙王名一打龙王心上。若一日打则二日雨。若二日打则三日雨。若三日打则七日雨。三日七日决定方圆千踰缮那降大甘雨。又以白氎或以绢上。方圆一肘画青身观世音菩萨。面目嗔色身有四臂。首戴宝冠冠有化佛。一手持曲钺刀一手执三叉戟。一手执罥索一手执莲华。以诸衣服宝珠璎珞。耳珰镮钏而庄严之。身圆光焰结加趺坐宝莲华座。莲华下画大水池。水中画种种色莲华。菩萨两侧画大龙王。状如天神长跪合掌瞻仰菩萨。各于头上有九龙头。置像坛中像面向西。每日对像法瑜伽观。把白芥子一加持一打左右龙王。各一千八下。三日七日。纵旱千年作斯法者敕其龙王必降大雨。若恶风雹雨数起灾者。高山顶上或仰楼上。安置像面向起方。像前诵摩尼供养真言一千八遍。即便遣移恶风雹雨大山海下。又法于龙湫沜作四肘坛。如法泥涂置像坛中。像前加持七枚欢喜团一千八遍。掷置湫中。准前称龙王名。诵念真言一千八遍。则得龙王变作童子。半身出现合掌礼像。白真言者今何所作。真言者答龙当溥观此赡部洲。则便遍观。童子观时复便报言。所有世间吉不吉事尽皆说之。重复告言。为我溥遍赡部洲中降大甘雨。令诸苗稼溥大滋泽。一切众生得大安乐。是时童子白真言者。与我延年甘露上药。真言者语汝当受取延年七药。于时童子向真言者。合掌瞻住。重复语言谛听谛听。今为汝说甘露上药。当说十二因缘法四圣谛法。十八佛不共法八圣道法。六波罗蜜法不空罥索神变真言经法。说法之时童子身上起大云雾。遍赡部洲溥降甘雨。唯当湫上而不雨下。童子欢喜供养于像。童子重复白真言者。入我宫中我宫乃是真言者宫。时真言者告言。汝当为我受佛十戒。我则入汝宫殿中去。童子若受十善戒者。则变是身如本龙身。以诸璎珞七宝头冠而庄严身。若不肯受便没水去更不复现。若欲见大龙王者。赤铜叶上如法刻镂摩尼供养真言。金色文字。加持白蜜一百八遍。浓涂字上。加持白芥子一百八遍散覆蜜上。又加持一千八遍。掷湫眼中加持龙脑香。当烧供养如法诵持真言。烧此香时则得娑伽罗龙王变作净行婆罗门身。湫岸上立。揖敬相问真言者言得安隐不。真言者答。今受持此不空罥索心王陀罗尼真言神通章句。身甚安乐长寿无病。重复告言龙今谛听。龙当护持一切佛法常住世间。时婆罗门则大欢喜。时真言者。为说七佛名字八大菩萨名字。四大声闻名字。时婆罗门闻此名字。倍增欢喜赞真言者。善哉善哉今所说此诸佛菩萨声闻名者。极大吉祥甚能善说。此诸名等难遇难闻。与真言者最希相逢。得见闻此不空罥索心王陀罗尼真言神通章句。复难中难。今所受持亦复甚难。为他说者覆复最难。时婆罗门说此语已。便变其形现娑伽罗龙王之身。白真言者今求何愿。当为我说与相满足。尔时行者心所求愿。则便具白。时龙闻已则为满足。令诸龙王及龙仆从。皆作恭敬任为命事。是修学者依法精进。于我说法莫生猜虑。昼夜不懈。受持读诵此真实法获大成就。又法以像张置竿头。恭敬执持诵念真言。游往园苑田野作法。所至之处除诸灾障蝗虫毒虫恶兽等难。果实滋茂五谷丰熟人众安乐。</p>
<div class="jwbt-box"><div class="jwbtbm"><a name=j0313-03-39><a href="0313-03.htm#MENU-top">清净莲华明王成就品第七十二</div></div></a></a>
<p>　　复诰执金刚秘密主菩萨摩诃萨言。又以白氎或用绢上。随其大小方圆。当中图画清净莲华明王。左大功德天右大辩才天。四角四天王神。如法画已像置竿上。执持诵念往王城邑田泽山野。所至之处有情见者。则除种种怖畏罪障厌蛊咒诅毒虫之类。行者诸人不应生疑。是真实法利益有情。摧伏一切众恶神鬼。作障乱者尽皆除散。解诸怨家一切恶梦。种种厄难悉皆散坏。令诸有情尽修十善。更相怜愍得大安乐。正月白月一日。是真言者净浴身服。不食余杂百味饮食。唯食乳酪粥饼酥蜜。清净随心涂曼拏罗。中置此像像面向西。以诸香华香水灯明。如法供养净心观像。法瑜伽观。诵清净莲华明王央俱舍真言摩尼供养真言。至九月白月八日乃至十五日。空食乳酥加饰坛场。广以香华饮食果子诸香油灯。作大供养昼夜不懈。不出道场加法诵念念声不绝。至十五日初夜之时。或中夜时或五更时或日初出时。像放无量百千色光明。譡不作法诵持无量殑伽沙俱胝那庾多百千数遍。行者见时身心清净。叹喜无量身出光明。空中赞言善哉善哉。持真言者汝得最胜不空罥索心王广大解脱莲华坛印三昧耶悉地成办。为诸菩萨而相敬礼。得入不空摩尼供养真言三昧耶。成就一切如来秘密曼拏罗印三昧耶。汝求何愿与我宣说。令汝满足种种陀罗尼真言坛印三昧耶。并诸种族陀罗尼真言坛印三昧耶。秘密仙法种种变身法。起神通法。往诸天宫日宫月宫龙神八部宫殿之法。种种工巧法取伏藏法。一切罥索法一切药法。一切人民恭敬法。大力法移物法。入水法入火法。乞雨法止雨法。止诸恶风雷雹法。证真言仙法见诸佛刹法。雄黄法剑法三叉戟法。轮法螺法金刚杵法。锅锤法钺斧法。磬子法长年药法。起米亸罗法缚人法。缚神鬼法岌播罗问诸事法。转瓶瓮法莲华法。起诸器仗法。镜中现诸色像法。如是之法任汝所取。出世世事悉得圆满。汝舍身已得不退住。得诸如来授于记莂。汝今此身是最后身。一切如来陀罗尼真言坛印三昧耶现前得证。乃至菩提更不退转。作是说己像于眉间。复放光明溥遍照曜。入真言者身面门中。即证无量百千不退转三摩地毗卢遮那如来三摩地。溥遍门三摩地溥遍光轮三摩地。广大广轮三摩地不空神变三摩地。不空摩尼供养三摩地不空如意宝三摩地。光明成就三摩地观照三摩地。无量品三摩地大曼拏罗秘密三摩地。不空陀罗尼三摩地摩尼观王三摩地。随顺微细三摩地钵头亩怛啰三摩地。莲华观名三摩地安住播舍三摩地。常觉知三摩地胜光明三摩地。星宿观三摩地无垢光明成就三摩地。溥遍摩尼光三摩地自在威德无垢三摩地。照曜光明三摩地觉持三摩地。分明警觉三摩地印观三摩地。莲华印观三摩地常雨三摩地。无垢胎藏三摩地成就广大三摩地。有华三摩地陀罗尼真言观三摩地。溥遍成持三摩地舌具上三摩地。文词清净三摩地胜成持三摩地。具威德三摩地广持三摩地。觉摄三摩地莲华海三摩地。变化严三摩地陀罗尼无垢清净三摩地。身分光明三摩地一切处清净三摩地。得证如是无量百千三摩地今略说耳。若有有情如法信解。但常读诵此三摩地名者。亦得成就此明王真言神变三摩地。执金刚秘密主菩萨摩诃萨。复证余别超出世间一切如来种族秘密陀罗尼真言坛印等持神变三摩地。观如来顶陀罗尼真言坛印三摩地。由此一切如来陀罗尼真言坛印三摩地一时显现。若命终后于所生处。复证不空智严三摩地幻化神变三摩地。勇猛肩三摩地臂幢庄严三摩地。总持主三摩地。善开清净三摩地。灌顶三摩地师子游戏三摩地。火炬三摩地具足光明三摩地。宝处三摩地陀罗尼印三摩地。光明藏三摩地清净光三摩地。大摩尼宝雨三摩地不空清净主三摩地。不空甚深雷音三摩地不空成就索三摩地。不空幢三摩地如意宝光无垢三摩地。得证如是无量百千出世三摩地。一时现前。若有有情如法信解。但常读诵此三摩地名者。亦得成就此大称赞神通功德神变三摩地。如斯三摩地。皆是不空广大明王央俱舍真言。亦是清净莲华明王央俱舍真言三昧耶中。不空摩尼供养真言。亦是观音菩萨摩诃萨不空罥索心王母陀罗尼真言。如是说者。为诸有情得大安乐。种植菩提广大善根。灭除十恶五逆诸恶罪垢。示此明王真言心三摩地门。若有有情洁治身服。但常六时以大悲心。受持读诵如是真言。恒无断废。每白月八日十五日。不食不语法瑜伽观。诵念真言。亦证如是真实。广大称赞三摩地多饶财宝。复得广大庄严观秘密三摩地。陀罗尼。大摩尼树神通圆满庄严陀罗尼。大摩尼宝溥遍观幢秘密成就陀罗尼。不空溥遍金刚幢陀罗尼。不空展转庄严观陀罗尼。一切如来顶相观神通陀罗尼。一切如来秘密心陀罗尼真言曼拏罗观悉地三昧耶。一切广大解脱莲华曼拏罗印悉地三昧耶。获得如是广大神通赞叹功德加持庄严。及得一切如来神力加持庄严。若受持者获此广大不空功德神通称赞。</p>
<div class="jwbt-box"><div class="jwbtbm"><a name=j0313-03-40><a href="0313-03.htm#MENU-top">功德成就品第七十三</div></div></a></a>
<p>　　尔时执金刚秘密主菩萨摩诃萨。听闻是法欢喜踊跃。复从座起合掌恭敬。顶礼佛足白言世尊。如是真言极为希有。实是真实大如意宝。具大威德具大称赞。具大神通种种示现。若苾刍苾刍尼族姓男族姓女。受持读诵者。获得几许福聚功德。得灭何罪。得何世法则获成就。得何出世清净法门。得何如来常念观护。彼观世音菩萨摩诃萨。当与何愿惟愿如来速为解释。今大惊疑心不安定。尔时释迦牟尼如来。赞执金刚秘密主菩萨摩诃萨言。善哉善哉今发斯问为最上问。谛听谛听我今为汝如实分别。此清净莲华明王央俱舍真言。摩尼供养真言。是彼广大明王央俱舍真言神通加持出现。是故智者以大悲心。法瑜伽观观自在相。但常信解清净如法。精勤受持读诵之者。则得观世音忆念现前种种安慰。若现前时作何相状。令真言者一一察知。所谓得清净法性秘密陀罗尼心现。或得不空心性相现。或得不空三摩地性现。或得不现譬喻神变陀罗尼三摩地现。或得观世音菩萨自性慈悲相现。或得十一面观世音菩萨现。或得观世音菩萨种种性现。或得观世音菩萨种种变化云现。或得那罗延天青项祢攞建诧现。或得三世智现。或得马头观世音菩萨现。或得广大解脱莲华秘密坛现。或得一切如来供养云现。或得大金刚藏现。或得大顶藏现。或得一切色性相现。或得不空神通相现。或得不空罥索一切相现。或得不空摩尼供养心现。或得不空罥索观世音菩萨摩诃萨真实身性现。如是但当法瑜伽观观自在相。常勤精进受持读诵。获得如是名字功德性相现前。得名十方一切刹土三世一切如来一子地身。复得十方一切刹土三世一切诸佛平等法清净身。复得十方一切刹土三世一切如来藏识体身。复得十方一切刹土三世一切如来授记不退无上菩提身。复得一切菩萨相会处事。复得一切天神恭敬赞慰身。复得摧伏一切天魔药叉罗刹种种鬼神身。复得世间上妙药王。害除诸病一切罪障。莹如颇胝迦宝内外明净身。复得时世人民信向归依身。复得一切陀罗尼真言曼拏罗成就身。复得一切婆罗门刹帝利种。及诸人民恭敬供养福田利益身。复得出生世间一切功德财宝身。复得圆满种种愿身。复得不怖世间一切水火刀风雷雹霹雳。虎狼崖岸蛊毒咒诅枷销禁闭杖捶怨苦身。复得如来世间广大称赞身。复得往生西方极乐国土身。复得临命终时。见九十二殑伽沙俱胝那庾多百千如来现前安慰身。复得随诸如来往诸净土莲华所生。种种衣服环钏璎珞庄严身。复得到彼净土见佛闻法具宿命智。乃至菩提不退转身。复得不空罥索心王广大解脱莲华秘密曼拏罗印三昧耶现前身。复得一切如来种族秘密曼拏罗印三昧耶现前身。复得金刚种族秘密曼拏罗印三昧耶现前身。复得大摩尼种族秘密曼拏罗印三昧耶现前身。如是但当法瑜伽观观自在相。常勤精进受持读诵。则得如是一切刹土。一切如来授记诸法。乃至菩提正觉涅槃恒不忘失。今所称赞此出世法。若受持者。则得除灭百千大劫。诸所积造五无间罪等身毛数。一一罪累如须弥山。应受阿毗地狱七大地狱十六地狱。种种剧苦烬然消灭。若每白月八日至十五日。净治身服默无谈说。法瑜伽观观自在相。诵念真言念无间者。或梦或觉。见入十方一切刹土三世一切如来种族曼拏罗印三昧耶。莲华种族曼拏罗印三昧耶。金刚种族曼拏罗印三昧耶。摩尼种族曼拏罗印三昧耶。不空罥索心王广大解脱莲华秘密曼拏罗印三昧耶。得诸如来观世音菩萨摩诃萨。执手授诸种族曼拏罗印三昧耶。一切曼拏罗神种种真言明神。功德天毗沙门天爱敬拥护。乐同侍会。若常依法于诸有情。大悲心观诵此真言。得身业净无诸疾病。不畏世间一切非人诸恶猛兽而作灾难。若命终后舌根不坏。犹如金刚赤红莲华。往诸净土坐莲华座。一切诸天而相为伴。体肤柔软色如金色。身气香洁如栴檀香。口气芬馥如郁钵罗华香。目净广长面貌方圆。发青右旋身无垢腻臭气坌秽。言词美妙清彻远闻。如紧那罗迦陵频伽之声。行如牛王德如师子。手指纤长无众怖惧。为诸天尊。凡所言说天皆信仰。种种相好众宝璎珞。耳珰环钏天诸衣服自庄严身具宿住智。一切如来而为灌顶。授于阿耨多罗三藐三菩提记。得诸如来种种神通密祐持身。如是但当法瑜伽观观自在相。常勤精进受持读诵。则得如是福德[米*資]粮。执金刚秘密主菩萨摩诃萨。若有有情日日三时。满三千大千世界中。三世一切如来前。广以七宝诸华内外财宝甘露饮食。一一如来前敷设供养。皆满三千大千世界。作是供养所得功德。十六分等。不及彼人法瑜伽观观自在相。受持读诵如是摩尼供养真言等。所得功德一分之一。乃至俱胝数倍。所得功德亦不及一。何以故此摩尼供养真言等。能等出生种种广大无量宝物供养海云等。遍十方一切刹土三世一切如来种种法会。叆叇弥布作大供养。乃至阿耨多罗三藐三菩提。出无断尽具大威德。善根蔓莚出世世间悉地成就。六波罗蜜尽周圆满。是故但当法瑜伽观受持读诵。得大称赞神通舍施出生神变供养海云赞叹功德。最胜之法运运滋长。乃至菩提。是故智者应常精勤。诚恳修习无令废忘。一切诸佛菩萨摩诃萨。乐恒观察加与福祚相应善根。执金刚秘密主菩萨摩诃萨。此摩尼供养真言等。若有如法以纸素竹帛绢上板上。书写之者。则得过去所有积集五无间业消灭无余。若有有情若见若闻如是真言。亦得灭除垢障罪恼。是书写者若命终后。则生西方极乐国土。乃至菩提更不堕受胎卵湿化。居诸佛刹莲华受生得宿住智。</p>
  <p>　　尔时执金刚秘密主菩萨摩诃萨。复白佛言世尊。是真言经若书写者。生何功德成何善根。尔时释迦牟尼如来。谓执金刚秘密主菩萨摩诃萨言。若有清净如法书写此经典者。应知是人则得不空无量无数功德蕴生。获得不空无量无边神通功德称叹善根。譬四大海阔狭纵广。水际深量穿其大坑。以于毛端渧四海水。尽入此坑尚可数知。彼书写者若真实心。如法书写此经典者。所获福聚无以喻计算数得知。又以须弥山王碎末为尘尚可数知。真实书写此经功德。不可算数不可度量。乃至当以一切佛眼喻计算数。亦不得知少分功德。当知得种如是广大菩提功德积聚善根。</p>
  <p>　　尔时执金刚秘密主菩萨摩诃萨。复白佛言世尊。此真言经云何名字。若书写者云何应法。佛复谓执金刚秘密主菩萨摩诃萨言。谛听谛听如是不空罥索心王母陀罗尼真言。乃至清净莲华明王央俱舍真言。摩尼供养真言。总名观世音菩萨摩诃萨心大神通轮曼拏罗印大轮龙索神变真言经。若书写者三业清净。恭敬尊重一心无乱。白月八日或十五日。于闲静处清净如法。香泥涂坛。复以白栴檀香泥模画坛界。坛中置于五彩高座。种种幡华饮食酥蜜乳酪果子敷列供养。散诸香华烧众名香。其书写人出入净浴。以香涂身着净衣服。受持斋戒。当请一切如来种族莲华种族。金刚种族摩尼种族。作大供养。然后登座如法书写。以诸财宝随心布施。若尽依法而书写者。则等书写一切如来种族莲华种族。金刚种族摩尼种族。一切秘密大曼拏罗印三昧耶。毗卢遮那如来大悲出生藏种种种族。大曼拏罗印三昧耶。喻如一切江河泉源皆归于海同一味相。亦如日月同一光明。如是不空罥索心王母陀罗尼真言。乃至不空广大明王央俱舍真言。大可畏明王央俱舍真言。清净莲华明王央俱舍真言。摩尼供养真言。观世音菩萨摩诃萨心大神通轮曼拏罗印大轮龙索神变真言经。皆等同入毗卢遮那如来心印三昧耶。同是十方一切刹土三世一切如来种族神通供养海云出生。又是十方三世一切微尘刹土一切如来同供真实宣说出生。又是毗卢遮那如来所说一切秘密陀罗尼真言坛印三昧耶。同一三昧耶加持出生。是故得此广大不空罥索不空业成就神通威德悉地之名。是书写者得大福聚。称望善根则同书写一切如来种族秘密大曼拏罗印三昧耶。由是得名一切如来不空罥索心王广大明王央俱舍真言神通加持出现。是故智者如法信解。常应精勤如法书写。受持读诵恭敬供养如是真言坛印之法。复应为人随力解释。赞叹书写无量秘密不空罥索心王广大解脱莲华曼拏罗印三昧耶中。二大宝真言。谓是一切如来秘密陀罗尼真言坛印三昧耶加持出生。一名不空清净莲华明王央俱舍真言。二名不空摩尼供养真言。此二大宝真言。复是彼观世音菩萨摩诃萨心大神通轮曼拏罗印大轮龙索神变真言所化出生。此二大宝真言。是大不空大如意树大供养海云。亦是十方一切刹土一切如来秘密不空罥索心王广大明王央俱舍真言神通。亦是十方一切刹土一切如来常加被处。亦是彼观世音菩萨摩诃萨真实心王不空思惟大如意宝。亦是不空王大神变幻化三摩地大神通力。是故智者如法信解。书写受持所获功德无以校计算数其量。</p>
  <p>　　尔时执金刚秘密主菩萨摩诃萨。及一切种族陀罗尼真言明神曼拏罗神。无量百千诸真言明神。无量百千大梵天帝释天。那罗延天伊首罗天。摩醯首罗天。无量百千净居天焰摩王。水天四天王神。无量百千龙神八部。俱时闻斯是二大宝真言三昧耶已。一时欢喜从坐而起。执持种种幢幡宝盖。衣服璎珞天诸伎乐。奇诸杂华涂香末香。俱共右绕如来观世音菩萨摩诃萨清净莲华明王。百千数匝却住一面。同作种种敷设供养。奏诸伎乐歌赞如来。赞不空罥索心王广大解脱莲华曼拏罗印三昧耶中。清净莲华明王央俱舍真言。最上希有甚难可遇。世尊彼观世音菩萨摩诃萨。以大慈悲于赡部洲。当广流布此二大宝真言。是诸佛等俱以无量广大神通。加被护持此清净莲华明王央俱舍真言。复是十方一切刹土三世一切如来秘密坚实无等等一切坛印三昧耶。复是十方一切刹土三世一切如来神通变化供养海云。最难得法今已见闻。世尊我辈一切真言明神。乃至诸天天神龙神八部。誓一切处随逐给护清净莲华明王央俱舍真言。我辈诸天一切神众。誓当书写受持读诵为众解脱。恭敬供养是真言经。世尊若沙门婆罗门族姓男族姓女。信解书写受持读诵是真言经者。我等神众加被拥护不相舍离。是人若有世间一切盖障厄难诸恶鬼神欲竞侵扰。我誓遮止不令恼乱。常令身心得大安乐。无诸怖惧加助众愿。惟愿世尊重为我辈宣说此法。</p>
  <p>　　尔时释迦牟尼如来。溥诰执金刚秘密主菩萨摩诃萨。一切种族真言明神诸天八部言。善哉善哉汝等大众。应如是作处处书写受持读诵恭敬供养如是经典。得满众愿。我今以此经典付嘱汝等。拥护受持若沙门婆罗门族姓男族姓女。如法书写受持读诵此经典者。我亦付嘱汝诸大众加被护持。</p>
<div class="jwbt-box"><div class="jwbt"><a name=j0313-03-41><a href="0313-03.htm#MENU-top">不空罥索神变真言经卷第三十</div></a></a>
<div class="jwbtbm"><a name=j0313-03-42><a href="0313-03.htm#MENU-top">供养承事品第七十四</div></div></a></a>
<p>　　尔时释迦牟尼如来。谓观世音菩萨摩诃萨言。汝当重为修真言者。说此清净莲华明王央俱舍真言摩尼供养真言。于诸明王真言章句。最胜秘密一切真言心。清净莲华明王央俱舍真言摩尼供养真言。总持等持成就法门。尔时观世音菩萨摩诃萨。又白佛言世尊。是不空广大明王央俱舍真言三昧耶中。清净莲华明王央俱舍真言。摩尼供养真言。曼拏罗印三昧耶。清闲静处净治饰地。方圆五肘瞿摩夷涂。黄土泥涂。白栴檀香泥涂。规郭界院。内院当心置百千叶开敷莲华。其华叶上聚诸色相摩尼宝珠。台上二手合腕相着。开十指头捧如意宝珠。手上珠上莲华叶上发火焰光。四角如意宝珠。次院四面开敷莲华。于华台上置诸手印诸器仗印。一一印上绕火光焰。其众华间瞻卜迦华苏曼那华。四门四角须弥宝山。其山顶上置宝宫殿诸宝华树。山下海水。次院四面开敷莲华。于华台上有诸宝冠璎珞。耳珰环钏天诸衣服。种种华果种种光云。种种色摩尼宝珠。绕火光焰。诸莲华间有种种华。四门四角莲华台上。置七宝瓶。口中出诸奇华枝叶蒲桃枝朵。内外院地遍大海水。其院界上种种色莲华。曼陀罗华。阿底木多迦华。婆利师迦华瞻卜迦华。苏曼那华波吒罗华。榆地迦华迦担婆华作华鬘界。中置观世音清净莲华明王像。面西。外置香水坛口插诸枝华叶。列种种幡。以五色线围系外界。种种饮食乳酪酥蜜酥灯油灯。四门香罏烧百和香敷献供养。持真言者净浴香涂着净衣服。以牛二净[泳-永+截]洒身服。西门作法结护。启请一切诸佛菩萨种族天神。结加趺坐。每日当诵清净莲华明王央俱舍真言七遍。摩尼供养真言一千八十遍。加持法瑜伽观曼拏罗中一切供物。皆出无量无边大曼拏罗种种宫殿海云。诸天种种衣服海云。谙天种种头冠璎珞钗铛镮钏海云。诸天种种牛头栴檀沉水诸香末香涂香烧香海云。诸天种种甘露饮食海云。诸天种种甘味宝果海云。诸天种种宝香油灯光明海云。诸天种种宝幢幡盖真珠网缦海云。诸天种种众宝莲华海云。诸天种种摩尼宝珠宝器宝树海云。诸天种种伎乐歌呗赞叹海云。溥遍十方一切微尘刹土所有三世一切如来诸法会中。作此大曼拏罗印三昧耶种种供养海云。供养彼诸一切如来诸法会中一切诸佛菩萨摩诃萨大众。如是至心法瑜伽观。诵念真言勿杂漏念。如是随心种种供养承事之者。则得成此广大供养海云功德善根。若苾刍苾刍尼族姓男族姓女作此坛者。得大福蕴六波罗蜜善根圆满。则当承事供养九十九殑伽沙俱胝那庾多百千如来一切善根。一切重罪灾厄病恼悉自消除。于诸有情最尊上故。临命终时得九十二殑伽沙俱胝那庾多百千诸佛现前安慰。语言汝往西方净土。莲华受生住不退地。以宝璎珞而庄严之。得宿住智。得此不空一切真言坛印三摩地尽皆现前。又得一生补处菩萨同会而住。若有有情见此坛者。礼拜赞叹亦得六波罗蜜善根满足。舍此身后亦得往生十方刹土住不退地。何况持者而不解脱。如是无量供养功德坛法。皆是不空罥索心王清净莲华明王央俱舍真言。摩尼供养真言神通威德。曼拏罗印三昧耶称叹法品所出生故。</p>
<div class="jwbt-box"><div class="jwbtbm"><a name=j0313-03-43><a href="0313-03.htm#MENU-top">明王曼拏罗像品第七十五</div></div></a></a>
<p>　　世尊此清净莲华明王像成就三昧耶。利益有情除灭一切罪障病恼。成满众愿。氎上绢上方量四肘。于清净处而图画之。其彩色中勿用皮胶。彩色色盏皆净好者。画匠画时出入净浴。以香涂身着净衣服。每日受持八关斋戒。四面画山当心宝殿。其殿左右七宝楼阁。绕殿楼阁遍大海水。水中亦有莲荷华叶。凫雁鸳鸯白鹤孔雀。共命之鸟种种鱼兽。殿中释迦牟尼如来作说法相。结加趺坐众宝莲华师子之座。下右难陀龙王左跋难陀龙王。各一手掌宝华盘一手散华。佛左不空罥索观世音菩萨。身色相好如大梵天。面有三目。首戴宝冠冠有化佛身有四臂。一手执三叉戟一手把罥索。一手执莲华一手扬掌。半加趺坐。佛右清净莲华明王菩萨。面色形貌如多罗菩萨。首戴宝冠冠有化佛。当中正面眉间一目。左右面目如不空罥索观世音菩萨左右面相。身有四臂。一手执罥索一手执剑。一手执莲华一手执宝幢。半加趺坐。观世音后多罗菩萨。颜貌熙怡。左手执优钵罗华。右手屈仰扬掌。微邪低头半加趺坐。多罗菩萨后。白衣观世音母菩萨。颜貌熙怡。左手执莲华。右手仰伸髀上。半加趺坐。白衣观世音后。大可畏明王菩萨半加趺坐。清净莲华明王后。吉祥观世音菩萨颜貌熙怡。左手执莲华右手仰伸髀上。半加趺坐。瞻仰如来。吉祥观世音后。湿废多白身菩萨颜貌熙怡。左手执莲华右手侧扬掌。半加趺坐。湿废多白身菩萨后。广大明王菩萨。半加趺坐。是诸菩萨宝冠璎珞。耳珰镮钏天诸衣服。种种庄严坐莲华座。广大明王菩萨后。一髻罗刹女身真青色。面目嗔怒狗牙上出。发髻紫赤璎珞严颈首戴髑髅。身有八臂。一手执曲刀一手把钺斧。一手执剑一手把索。一手执三叉戟一手把金刚杵。一手把红莲华。右手以中指无名指小指。握大拇指作拳。头指直竖作期克印。衣服庄严半加趺坐瞻仰如来。大可畏明王菩萨后。度底使者身真青色。面目嗔怒狗牙上出。首戴髑髅身有八臂。一手持剑一手把杖。一手执青莲华一手执金刚杵。一手把三叉戟一手期克印。一手持钺斧一手执罥索。衣服庄严半加趺坐瞻仰如来。殿上空中七佛。阿弥陀佛当中。各坐宝座乘五色云。七佛左。日天大梵天那罗延天伊首罗天。乃至诸天持华供养。七佛右。月天帝释天摩醯首罗天净居天。乃至诸天执华供养。观世音座前。执金刚秘密主菩萨。左手执金刚杵右手执白拂。半加趺坐坐莲华座。清净莲华明王座前。大奋怒王面目嗔怒。左手执金刚杵右手仰伸脐下。半加趺坐坐莲华座。大奋怒王后。四天王神各执器仗。金刚秘密主后。焰摩王水天王风天王火天神。执本器仗。佛下左。持真言者长跪而坐。一手执香罏一手执数珠瞻仰如来。四面山上种种宝华果树种种禽兽山间河泉。山上天宫龙宫一切天神龙神一切真言明仙。图画饰已置道场中。像面向西。以诸华香如法供养。持真言者清洁净浴。着净衣服食三白食尽断语论。像前如法敷座而坐。烧诸名香。法瑜伽观观世音相。诵持不空罥索心王母陀罗尼真言。广大明王央俱舍真言。大可畏明王央俱舍真言。清净莲华明王央俱舍真言。各一万遍。摩尼供养真言满千万遍。像放种种色光。明照十方种种刹土坛地震动。令真言者明朗勇悦。见是相时则获母陀罗尼真言。广大明王央俱舍真言。大可畏明王央俱舍真言。清净莲华明王央俱舍真言。摩尼供养真言。出世世间一切悉地皆得成就。若沙门婆罗门族姓男族姓女。见像光者。亦得除灭十恶五逆四重等罪。获大福蕴资粮善根。此清净莲华明王曼拏罗像三昧耶。能成种种希求法愿。能入一切种族坛印三昧耶一切如来种种神通。而加被之。又是十方一切刹土三世一切如来金刚道场转法轮处。复是十方一切刹土三世一切菩萨入不退地处。复是十方一切刹土三世一切如来秘密曼拏罗印三昧耶甚深之藏。能会一切诸佛菩萨金刚坛印三昧耶。能摄一切佛刹所有一切如来一切曼拏罗印三昧耶。作是坛处。寺内兰若山间王宫。林泉海沜莲荷池边。城邑之地任择胜地。纵广五肘净治严地。起基三指。以瞿摩夷黄土泥香泥涂饰。规郭界院标廓四门。众宝界道。内院当中三十二叶七宝开敷莲华。其华台上清净莲华明王结加趺坐。三十二叶一一叶上白红开敷莲华。一一台上。互相间置一天男坐一天女坐。半加趺坐。勿令天男天女并在一处。天女面慈软相执宝莲华。天男面嗔畏相把诸器仗印。天男天女皆以华鬘宝珠璎珞。天诸衣服而庄严身。次院四面开敷莲华。其华台上三叉戟印罥索印。金刚锁印金刚杵印。转法轮印金刚座印。青优钵罗华印金刚钩印。吉祥莲华鬘印光焰藏印。摩尼珠印螺印。一切诸印绕火光焰。四角四天王神面目可畏。半加趺坐各执刀槊。次院四面开敷莲华。于华台上诸器仗印。及诸手印绕火光焰。四角须弥宝山。山上天宫龙宫神宫。宝华果树种种色藤华鬘叶诸药草华。山下海水。四门如意宝瓶。口出莲华枝叶蒲桃朵叶。东门恒河水神徙陀河神。南门耶亩那神毗摩大神。西门阿怒跛摩神摩尼跋陀罗神。北门计利枳逻神毗迦吒娜神。如是八神颜貌熙怡。手皆执持刀钩棓槊。半加趺坐。如法画已。布诸天幡缯彩幡华。置香水坛口插诸华枝叶。以诸饮食乳酪酥蜜果子沙糖浆石蜜浆蒲桃浆。一切香华稻谷华白芥子如法供养。烧诸名香然酥油灯。以诸宝器而为供养。如是供养能加者上。持真言者作是法时。洁涤香涂着净衣服。食三白食结界护身。及护同伴。请召一切诸佛菩萨真言明神。供养礼拜结加趺坐。作数珠印法瑜伽观而诵念之。其授法人净沐身服。合掌礼拜散华灌顶。每日供养诵念作法。课数终日夜欲晓时。坛地震动。清净莲华明王像上放大光明。持真言者见斯相时。身意愉朗得身心通。三昧耶像复出声赞言。善哉善哉今已成就出世世间一切法愿。若有沙门婆罗门族姓男族姓女。入是坛者舍此身已。当证阿鞞跋智授菩提记。不久当得转大法轮成等正觉。若有有情见此坛者。则得灭害十恶五逆一切重罪于当生处。常得睹见诸佛菩萨。从此生已乃至菩提。更不坠于一切恶趣。</p>
<div class="jwbt-box"><div class="jwbtbm"><a name=j0313-03-44><a href="0313-03.htm#MENU-top">亩捺罗印品第七十六</div></div></a></a>
<p>　　世尊复有不空罥索心王陀罗尼真言广大解脱莲华曼拏罗印三昧耶中。不空广大明王央俱舍印。不空大可畏明王央俱舍印。不空清净莲华明王央俱舍印。如是之印能等成就会通一切如来种族一切坛印三昧耶。能摧一切诸恶药叉罗刹阿修罗王毗那夜迦欲界魔王。悉皆惶怖四散驰走。能溥振动十方大地。能雨诸天一切宝华宝冠珠璎天诸衣服种种海云。亦能警觉十方一切刹土三世一切诸佛菩萨摩诃萨亦能请召十方一切刹土三世一切诸佛菩萨摩诃萨一切天神。一时来会。亦能安慰十方一切刹土三世一切菩萨摩诃萨众。亦能召摄一切明王种族坛印真言明神。一时来会。亦能增进极喜安乐不退转地。当令速诣菩提道场成等正觉。转大法轮然大法炬。吹大法螺击大法鼓。建大法幢演大法义。亦能吸集一切陀罗尼真言之藏。一切印法速疾成就。所求愿满。亦能会入一切如来种族秘密曼拏罗印三昧耶。亦能会入过现未来一切毗卢遮那如来秘密曼拏罗印三昧耶。亦能轮坏过去一切十恶五逆重罪宿障。亦能越度生死大海。亦能作大法桥船舶度诸魔网。亦能解脱生老病死愁叹苦恼。亦能与于布施净戒安忍精进静虑般若波罗蜜多速疾圆满。亦能现作六波罗蜜多大宝聚故。亦能溥遍供养十方一切刹土三世一切诸佛菩萨金刚一切天神。亦能示现一切如来广大神通所加持处。亦能示现一切正幻化三昧耶力处。亦能示现一切三摩地处。亦能示现一切如来种种神通威德变现处。亦能示现一切法界毗卢遮那如来大悲出生藏处。亦能摧坏五趣一切业报怨敌蛊毒厌蛊咒诅灾变。悉皆除灭。</p>
  <p>　　如意央俱舍印。</p>
  <p>　　以右手背。押左手背上。二大母指各屈押头指根下侧文。各屈头指如钩。二中指二无名指二小指。各相并伸。着手背腕上。以印当心印真言曰。</p>
  <p>　　唵(喉中抬声呼一)旖暮伽(上二)央矩舍(三)入嚩(二合)攞(四)吽(五)</p>
  <p>　　此印结者。当结俱胝百千一切如来种族印。一切莲华种族印。一切金刚种族印。一切大摩尼种族印等。各俱胝百千印。此印是诸如意宝积福蕴之门。能满真言者一切愿故。此印亦是十方三世一切如来最胜秘密心法聚门。亦是一切种族秘密一切印三昧耶。亦是观世音菩萨不空心印。于诸法门恒不空过。若常结者。一切悉地速皆成办。</p>
  <p>　　奋怒央俱舍印。</p>
  <p>　　准前印改二头指。伸着手背。二大母指各入掌中。横屈如钩。二中指各屈向掌如钩。以印当心印真言曰。</p>
  <p>　　唵(同上呼一)旖暮伽(上)矩噜驮(二)邓瑟吒(知礼反二合)[口*(隸-木+士)](三)吽(四)</p>
  <p>　　此印结时。颦眉怒目。怒声称吽字三五声者。当结俱胝百千一切如来种族奋怒印。莲华种族奋怒印。金刚种族奋怒印。大摩尼种族奋怒印。摧坏一切药叉罗刹阿修罗王毗那夜迦焰摩王等。及诸神鬼四散驰走。此印于诸印中最为上首。能坏百千苏弥卢山。能涸百千海水枯竭。能伏一切诸恶天龙神鬼恶人。欢喜恭敬。亦令一切坛印三昧耶悉皆成就。</p>
  <p>　　明王真言印。</p>
  <p>　　准前印屈二头指如钩。二中指征屈。二大母指与二无名指头平屈相拄。二小指各直伸之。以印当心印真言曰。</p>
  <p>　　唵(同上呼一)苾[亭*夜](亭夜反引)啰惹(二)钵头(二合)米(三)入嚩(二合)攞(四)吽(五)</p>
  <p>　　此印通会一切如来种族印三昧耶。于一切如来种族印。莲华种族印。金刚种族印。摩尼种族印。皆为上首。于清净莲华明王曼拏罗印亦最为首。此印结者。当结如是种族中俱胝百千印等。除诸业障。当得一切如来为授阿耨多罗三藐三菩提记。当种百千福聚善根。一切如来忆念观叹。一切菩萨欢喜与愿。一切天神而常拥护。</p>
  <p>　　摩尼灌顶印。</p>
  <p>　　右手当心仰伸。屈头指向掌。其中指微屈。与头指相去一寸。大拇指邪。竖屈无名指。头与大拇指上第一节文相当。相去一寸半许。屈小指头向掌。过无名指头一寸许。覆左手屈无名指头。与右中指头相拄。左中指直邪伸。与右大拇指。头相去二寸半许。左大拇指头指小指。各散邪伸印真言曰。</p>
  <p>　　唵(同上呼一)弭弭陀(上二)旖暮伽(上)振亸么抳(三)跛(北没反二合)啰嚩(二合)[口*栗]沙(上)野(四)吽(五)</p>
  <p>　　此印每时轮结。诵摩尼供养真言二三七遍。遍遍观置十方三世一切微尘佛刹一切佛会。当雨诸天种种涂香末香烧香海云。诸天种种衣服海云。诸天种种宝冠璎珞钗珰镮钏海云。诸天种种甘露饮食一切果蓏海云。诸天种种七宝宫殿海云。诸天种种宝幢幡盖海云。诸天种种杂宝众华果树海云。供养十方三世微尘佛刹一切诸佛菩萨摩诃萨众。以印真言力。溥于十方三世微尘佛刹一切佛会。皆雨如是种种供养海云。广作供养而最为胜。是故真言者常结此印。诵摩尼供养真言者。速得圆满六波罗蜜。常于十方三世微尘佛刹一切佛会。雨所思惟种种如意宝树。出生一切宝。供养一切诸佛菩萨摩诃萨众。以真言印力。则得无量俱胝百千须弥山王七宝积聚海云。等于十方三世微尘佛刹三千大千世界须弥山王。七宝积聚。广大供养一切诸佛菩萨摩诃萨众。种种供养最胜福聚出生功德。如是种种广大供养。皆是观世音菩萨不可思议无量神通加持供养印真言力三昧耶。</p>
  <p>　　愿成就印。</p>
  <p>　　准前第四印。改左手无名指直伸。屈左头指与右中指。头相拄。余四指准前散伸。印真言曰。</p>
  <p>　　唵(同上呼一)旖暮伽(上)萨嚩怛(登乙反二合)啰(二)縒陀(上)野始废(无计反三)吽(四)</p>
  <p>　　若召请结界受法灌顶。烧香涂香散华摩坛。供养饮食澡浴洗手。洗面漱口着脱衣服。梳结发髻自护护他。坐时行道时设火食时。请余部真言时。解界时一切处时。皆结此印作一切事。速疾成就。于诸法中皆得不空功德法成。又得集会不空果愿一切种族印三昧耶。如是五印昔所未说。今所说之。一一皆能真实示现种种神通无量功德。若有见闻此五印者。亦得一切不空功德。此五印复是不空积聚一切功德法处。亦是不空能破无量烦恼处。亦是不空示现十方三世一切佛刹处。亦是不空转业之处。亦是观世音菩萨真实大悲心处。亦是一切有情得安乐处。亦是真言者得成就处。亦是除灭一切殃咎处。亦是最胜解脱处。亦是无量大涅槃处。亦是成就不空种种真实法处。是故真言者。日夜六时结斯五印。速得如是最胜福聚示现法门。</p>
<div class="jwbt-box"><div class="jwbtbm"><a name=j0313-03-45><a href="0313-03.htm#MENU-top">密仪真言品第七十七</div></div></a></a>
<p>　　世尊复有威仪真言成诸事法。护持一切。入一切处得大安乐。</p>
  <p>　　结界真言。</p>
  <p>　　唵(同上呼一)旖暮伽(上)漫拏(上)[口*(隸-木+士)](二)吽(三)</p>
  <p>　　净治地真言。</p>
  <p>　　唵(同上呼一)縒曼多(上)首[月*坒](二)毕(二合)[口*履]底(丁以反)尾(引)縒[可*欠](三)吽(四)</p>
  <p>　　扫治坛真言。</p>
  <p>　　唵(同上呼一)旖暮伽(上)播[口*履]戍(书出反)陀(上)儞(二)吽(三)</p>
  <p>　　争瞿摩夷土真言。</p>
  <p>　　唵(同上呼一)毕[口*履]底(丁以反)尾(引二)啰惹塞(桑纥反下音同)詑隶(三)吽(四)</p>
  <p>　　净水真言。</p>
  <p>　　唵(同上呼一)旖暮伽(上)惹攞(二)跛(北没反)啰塞(同上)啰嚩臡(三)吽(四)</p>
  <p>　　洒地水真言。</p>
  <p>　　唵(同上呼一)旖暮伽(上)没(二合)[口*履]亸嚩隶(二)莎(去)嚩诃(三)</p>
  <p>　　净绳界真言。</p>
  <p>　　唵(同上呼一)旖暮伽(上)弭薄(蒲各反)讫亸(二)婆皤娜嚩[口*犁](三)吽(四)</p>
  <p>　　净彩色真言。</p>
  <p>　　唵(同上呼一)那(去)那罗亸娜(二)嚩[口*(隸-木+士)]入嚩(二合)攞(三)吽(四)</p>
  <p>　　净浴水真言。</p>
  <p>　　唵(同上呼一)惹攞弭么[口*犁](二)旖暮伽(上)输(书出反)悌(三)吽(四)</p>
  <p>　　洗手面口真言。</p>
  <p>　　唵(同上呼一)勃地惹隶(二)旖暮伽(上)勃陀(三)吽(四)</p>
  <p>　　取衣着衣真言。</p>
  <p>　　唵(同上呼一)旖暮伽(上)嚩悉窒[口*(隸-木+士)](二)扯(蚩也反)娜野(三)吽(四)</p>
  <p>　　梳发髻真言。</p>
  <p>　　唵(同上呼一)旖暮伽(上)么抳(二)吽(三)</p>
  <p>　　护身真言。</p>
  <p>　　唵(同上呼一)旖暮伽(上)[口*落]讫沙(上)拏(二)缚啰娜(三)吽(四)</p>
  <p>　　护同伴真言。</p>
  <p>　　唵(同上呼一)萨嚩萨埵(二合)嚩(二)[口*落]讫沙(上)抳(三)旖暮伽(上)邓瑟吒(知礼反)[口*(隸-木+士)](四)吽(五)</p>
  <p>　　入坛真言。</p>
  <p>　　唵(同上呼一)旖暮伽(上)跛(同上二合)啰弭舍(二)步嚩泥(三)吽(四)</p>
  <p>　　礼拜真言。</p>
  <p>　　唵(同上呼一)旖暮伽(上)嚩底(二)吽(三)</p>
  <p>　　行道真言。</p>
  <p>　　唵(同上呼一)旖暮伽(上)斫羯[口*(隸-木+士)](二)吽(三)</p>
  <p>　　受法真言。</p>
  <p>　　唵(同上呼一)縒么野悉悌(二合)醯(二)旖暮伽(上)嚩底(上)吽(四)</p>
  <p>　　净华涂香烧香真言。</p>
  <p>　　唵(同上呼一)旖暮伽(上)补涩豍(哺兮反二)跛(同上)啰嚩啰健地儞(三)惹野惹野(四)娑(去)缚诃(五)</p>
  <p>　　饮食果子真言。</p>
  <p>　　唵(同上呼一)旖暮伽(上)縒啰二(去)布啰抳(二)啰縒啰縒(三)[起-巳+乞]啰嚩底(四)吽(五)</p>
  <p>　　灯油真言。</p>
  <p>　　唵(同上呼一)旖暮伽(上)睹征(二)莎(去二合)嚩诃(三)</p>
  <p>　　此诸真言各依本法。诵之三遍或诵五遍。净治诸物而作供养。得一切法吉祥成就。不为一切魔族神鬼毗那夜迦侵逐坏法。</p>
  <p>　　明王真言。</p>
  <p>　　唵(同上呼一)旖暮伽(上)嚩底(二)者啰弭者啰(三)散者啰(四)莎(去)嚩诃(五)</p>
  <p>　　此明王真言。行住坐卧吃食饮水。发遣圣众折伏神鬼。皆诵三遍或诵七遍。得一切法吉祥成就。</p>
<div class="jwbt-box"><div class="jwbtbm"><a name=j0313-03-46><a href="0313-03.htm#MENU-top">嘱累品第七十八</div></div></a></a>
<p>　　复谓执金刚秘密主菩萨摩诃萨言。是不空广大明王央俱舍真言。不空大可畏明王央俱舍真言。不空清净莲华明王央俱舍真言。各自互作一切法故。不以余真言令相共助。持是法者勿念妄语。嬉戏绮语杂离间语悭贪嫉妒嗔恚忿恼。举他过恶说道三乘三宝。互相是非尽不应作。但修是法于一切时。随力所办香华净水长作供养。能令不空布施波罗蜜多速疾圆满。恒于一切受想行识。守持一切清净禁戒能令不空净戒波罗蜜多速疾圆满。于一切事修行安忍。能令不空安忍波罗蜜多速疾圆满。于一切时修行精进。能令不空精进波罗蜜多速疾圆满。于一切境修治静虑。能令不空静虑波罗蜜多速疾圆满。观一切法思修正慧。能令不空般若波罗蜜多速疾圆满。于一切时虔敬三宝。心行正道言不谀谄。遵奉一切陀罗尼真言之门。乐敬一切佛像菩萨像金刚神像。于诸有情发大悲心。乐行六度为诸有情。受持读诵恭敬供养此不空罥索神变真言经三昧耶。句逗分明。应自书写教他书写。瞫自通解教理文义。亦复教他解释文义。莫令断绝此大真实不空罥索心王广大解脱莲华坛印三昧耶。此法常为一切菩萨摩诃萨。合掌恭敬顶礼护持。此法亦是一切如来种族通用秘密大曼拏罗印藏三昧耶处。亦是一切有情趣大菩提出生死处。亦是观世音菩萨最极甚深秘密法藏处。</p>
  <p>　　尔时观世音菩萨摩诃萨。说是经已。尔时释迦牟尼如来。及十方九十九殑伽沙俱胝那庾多百千一切如来应正等觉。赞观世音菩萨摩诃萨言。善哉善哉大悲者。能善说此不空罥索心王陀罗尼真言。深妙章句种种之法。当与有情作大光明破诸闇障。为最不空如意宝聚。作大利乐开发菩提。我等诸佛亦常赞叹宣说流布。尔时会中九十九亿俱胝那庾多百千菩萨摩诃萨众。执金刚秘密主菩萨摩诃萨而为上首。俱从坐起绕佛三匝退坐一面合掌向佛。同以偈赞观世音菩萨摩诃萨曰。</p>
  <p>　　大慈净妙身　　光溥现众色<br>
  　　清净犹莲华　　神通具严饰<br>
  　　慈善力庄严　　相好尽圆满<br>
  　　光明无与等　　明踰众月轮<br>
  　　梵音甚清彻　　震吼大悲门<br>
  　　备显诸神变　　超胜迦陵频<br>
  　　种种道化相　　具等净无垢<br>
  　　大智踰众日　　功德等虚空<br>
  　　放光满十方　　佛会皆供养<br>
  　　爱染烬无余　　法炬轮三趣<br>
  　　济拔诸有情　　现在未来者<br>
  　　为说不空法　　种种真言门<br>
  　　复是牟尼尊　　殑伽一切佛<br>
  　　毗卢遮那佛　　印持神通力<br>
  　　不空寂静法　　能现甘露义<br>
  　　道化甘露城　　令受菩提乐<br>
  　　常于大苦海　　解脱诸有苦<br>
  　　皆获无畏乐　　升住安隐道<br>
  　　德海常深广　　譬喻莫能知<br>
  　　三界起大悲　　精恳常无息<br>
  　　不空功德海　　悲利无边际<br>
  　　书持之功德　　佛演佛智力<br>
  　　设于多劫中　　莫能知少分<br>
  　　我等如是赞　　如海之渧水<br>
  　　我之众菩萨　　总敬不空法<br>
  　　常随安隐住　　解脱真言门<br>
  　　等与大悲者　　不空心法中<br>
  　　随方兴流处　　同助持宣说</p>
  <p>　　尔时一切种族曼拏罗神。及无量百千诸真言仙神。大梵天帝释天。那罗延天伊首罗天。摩醯首罗天。无量百千净居天焰摩王水天。日天月天星天风天火天四天王天。乃至三十三天诸真言女仙。无量百千龙神药叉罗刹阿修罗乾闼婆蘖鲁茶紧那罗摩呼罗伽人非人等。闻是法已欢喜踊跃。一时而起合掌顶礼。绕佛三匝却住一面。曲躬而立瞻仰如来目不暂舍。一时偈赞观世音菩萨摩诃萨曰。</p>
  <p>　　大智牟尼尊　　殑伽俱胝佛<br>
  　　毗卢遮那佛　　同以大神通<br>
  　　胜智之法印　　加持大悲尊<br>
  　　大悲摩诃萨　　大乐不空法<br>
  　　最胜陀罗尼　　种种之神变<br>
  　　坛印三摩地　　复是大悲尊<br>
  　　种种实法行　　慈善之根力<br>
  　　然大不空炬　　常轮三有海<br>
  　　拔济诸有情　　不空真实地<br>
  　　不空真实城　　安处无上道<br>
  　　我等誓护持　　大悲观世音<br>
  　　大悲为甲胄　　轮还诸欲海<br>
  　　我等誓护持　　不空真言坛<br>
  　　资粮菩提满　　常住满世间<br>
  　　我等誓护持　　不空奋怒王<br>
  　　折伏三界魔　　由伏诸魔论<br>
  　　我等誓护持　　不空罥索经<br>
  　　一切真言等　　胜妙三昧门<br>
  　　流布满世间　　不令暂隐没<br>
  　　我等誓护持　　赡部洲当来<br>
  　　随在方国邑　　苾刍苾刍尼<br>
  　　族姓诸男女　　受持此经者<br>
  　　不随魔业行　　伏断诸烦恼<br>
  　　依法如法持　　我等誓护持<br>
  　　诸佛陀罗尼　　种种神通法<br>
  　　解脱乘三昧　　无量总持门<br>
  　　皆于此经显　　由此不思议<br>
  　　我等誓书写　　受持为众说</p>
  <p>　　尔时释迦牟尼如来。见诸菩萨人天大众。欢喜踊跃一时偈赞观世音菩萨摩诃萨不空罥索神变真言经。流通拥护乐自书持。诰言。善哉善哉汝等能守观世音菩萨摩诃萨不空罥索神变真言经。久住世间虔诚流布。遍赡部洲随诸方处。无令散灭隐没于地如是敬护即当皆得无量功德福聚之门。说不可尽。若苾刍苾刍尼族姓男族姓女。受持读诵书写流通。为他解释所感功德皆亦如是。以斯义故汝之大众。应勤修习随方拥护。尔时大众得佛教诰欢喜信受顶戴奉行。</p>
  <div class="jw-bottom">
       <li><a href="0313-02.htm">上一部：乾隆大藏经·大乘五大部外重译经·不空罥索神变真言经三十卷（第十一卷～第二十卷）</a>
      <li><a href="0314.htm">下一部：乾隆大藏经·大乘五大部外重译经·千眼千臂观世音菩萨陀罗尼神咒经二卷</a></li></div></div>
     <div class="bottom-bt">乾隆大藏经·大乘五大部外重译经·不空罥索神变真言经</div></span></body></html>
